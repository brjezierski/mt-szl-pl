<doc id="5340335" url="https://pl.wikipedia.org/wiki?curid=5340335" title="Zawiść (powieść)">
Zawiść (powieść)

Zawiść – powieść psychologiczna Tadeusza Brezy, napisana w latach 1937–1939 jako "Biała Laska", a opublikowana w całości pośmiertnie, w 1973.
Publikacja.
Do pisania "Zawiści" autor przystąpił niezwłocznie po opublikowaniu "Adama Grywałda" w 1936. Jej fragmenty opublikowano z inicjatywy Stefana Napierskiego na łamach "Ateneum" w marcu 1939 pod tytułem "Za niewidomym". Przygotowany do druku materiał zaginął bezpowrotnie w czasie okupacji niemieckiej. Ocalał jedynie brulion z pierwopisem powieści. Autor postanowił ponownie przygotować go do druku (od 1960), jednak wyjazd do Paryża i choroba pokrzyżowały te plany. Tekst ostatecznie opublikowano w 1973, na podstawie częściowo jeszcze raz przeredagowanego przez Brezę pierwopisu.
Ostatecznie istnieje pięć wersji dzieła:
Drukowany fragment ósmego rozdziału odpowiada, z pominięciem nielicznych odstępstw, pierwopisowi powieści, natomiast fragment opublikowany "Miesięczniku Literackim", wersji książkowej. We wszystkich wersjach zamysł i podstawowy kształt tekstu nie uległ zmianie. Zmiany dotyczyły głównie wyrażeń i zwrotów, warstwy stylistycznej utworu.
Treść.
Centralnym motywem powieści jest paradoks uczuć, co w pewnym, bardziej stonowanym, sensie kontynuuje tematykę debiutanckiego "Adama Grywałda". O ile w debiucie męska przyjaźń mutowała w uczucie homoseksualne, o tyle w "Zawiści" przechodzi w nienawiść. W dziele ma miejsce wszechstronna analiza uczucia zawiści we wszelkich jej aspektach: genezie, rozwoju, przejawach oraz cechach charakterystycznych. Autor proponuje praktycznie naukowy opis psychopatologii tego uczucia.
Głównym bohaterem jest narrator, który po podjęciu pracy u Malborga wchodzi w nowe dla siebie, nieznane i obce środowisko mieszczańsko-ziemiańskie. Są to rodziny Waldemara Malborga (wraz z córkami, Heleną i Ireną) oraz Szymona Sołtyka z matką. Autor opisuje egzotykę środowiskową tych sfer, bez szerszego kontekstu ekonomicznego, czy społecznego. Malborgowie wywodzili się ze szlachty kurlandzkiej, Sołtykowie zaś z polskiej, która w niepodległej ojczyźnie utraciła znaczenie i wpływy, co wpłynęło na lekceważący stosunek pani Sołtykowej do rzeczywistości politycznej państwa.
Mikrosocjologizm powieści eksponuje przede wszystkim te cechy obyczajowe, które stanowią zaczyn dla zjawisk sfery psychicznej: izolacji od ludzi z zewnątrz, zwłaszcza z innych kręgów społecznych, udawanej głębi, frazesów i konwenansów, a także towarzyskiej celebry. Jedną z osób spoza zamkniętego świata jest narrator, najpierw urzędnik u Malborga, a następnie jego zięć, u którego z momentem wejścia w nową rolę rodzi się nikczemne uczucie zawiści do Szymka Sołtyka, które z czasem rozkwita do rozmiarów rzadko spotykanej obsesji. Narrator skupia się właśnie na drobiazgowym wyjaśnieniu wszystkich okoliczności, które doprowadziły do narodzin tej emocji. Jej genezę znajduje naprzemiennie, to w środowisku, to w sobie. Jako jedną z przyczyn biernego zachowania wobec niej, co charakterystyczne dla Brezy, odnajduje w fascynacji inteligenta blichtrem arystokracji. Bliskie jest mu stanowisko Maxa Schelera, który lansował psychologiczną i społeczną przyczynę narastania resentymentów, w odróżnieniu od Friedricha Nietzschego, który widział głównie ich przyczyny biologiczne.
Kompozycja dzieła łączy w sobie naprzemiennie gorączkowe nawroty pamięci całkowicie opętanej i zatrutej zawiścią ze skrupulatnymi analizami współczesnych działań bohatera, ukazując ich chaos. Język utworu w pełni oddaje te falowania, dając pełny i wyczerpujący obraz umysłu bezgranicznie opętanego zawiścią. Czytelnik ma do czynienia z narracyjną formę pamiętnika dotkniętego obsesją bohatera.
Koncepcja świata oraz człowieka w dziele jest koncepcją tragiczną. Samopoznanie jest w niej nadrzędnym postulatem etyczno-soteriologicznym.
Krytyka.
Powieść została bardzo dobrze przyjęta przez krytykę. Jan Pieszczachowicz uznał utwór za "jedną z najlepszych powieści psychologicznych, jakie powstały w dwudziestoleciu międzywojennym". Tadeusz Drewnowski wskazał, że Breza "na podstawie jednego bardzo specyficznego wypadku wziętego z bardzo odległego, zamkniętego świata, [...] potrafił odtworzyć psychologiczny model zawiści, model odkrywczy, który wytrzymał próbę czasu".
Dzieło potraktowano jako dokument historycznoliteracki zawierający repertuar pewnych chwytów warsztatowych charakterystycznych dla prozy lat 30. XX wieku, a także jako nieoczekiwanie odkrywczą manifestację ponadczasowych prawd wyrażonych za pomocą instrumentarium psychologizmu ostatnich lat dwudziestolecia międzywojennego. Zalicza się je właśnie do nurtu psychologizmu tamtych czasów. Pytania formułowane przez autora na kartach dzieła wskazują na powiązania z twórczością Zofii Nałkowskiej, Marii Kuncewiczowej, Michała Choromańskiego, czy Stefana Otwinowskiego. Odpowiedzi na nie wykraczają poza standardową powieść psychologiczną. Breza rozważa również przyczyny konfliktów międzyludzkich, źródła przemian uczuciowych, genezy skrajnych emocji, zwłaszcza zawiści, a także spustoszenia jakie wywołują negatywne uczucia. Jan Bełkot, w swojej monografii pisarstwa Brezy, stwierdził, że "„Zawiść” jest spowiedzią, wyznaniem, wielkim monologiem człowieka zatrutego nienawiścią, wstrząśniętego tragiczną i zagadkową śmiercią przeciwnika". Narrator zachowuje się jak na psychoanalitycznym seansie. W koło odtwarza dawne konflikty, wydobywając je z mroków i przywołując do świadomości.
Autor postawił przed sobą zadanie wprowadzenia do utworu nowych treści poznawczych, jak również, co trudniejsze, uwierzytelnienia ich na poziomie literackim. Nie tylko wyjawia przyczyny życiowej porażki narratora, ale stara się też wiarygodnie przedstawić uczucia przez niego przeżywane. Psychologizm utworu wyróżnia się na tle dzieł współczesnych pasją poznawczą, intelektualnym poziomem dociekań, głębokimi analizami, a także wyjątkową precyzją słowa. Na nowatorskość powieści i osadzenie jej w nurcie przemian warsztatowych wskazują: znaczące nawiązania do kluczowych arcydzieł prozy psychologicznej autorstwa np. Fiodora Dostojewskiego, czy Marcela Prousta, odwołania do nurtów psychologicznych, filozoficznych oraz prądów literackich, oryginalne opracowanie zagadnień samopoznania na poziomie egzystencjalnym, umiejętne posłużenie się techniką stylizacji i aluzji literackiej, jak również amorficzna konstrukcja utworu.

</doc>
<doc id="5340339" url="https://pl.wikipedia.org/wiki?curid=5340339" title="Maria Warzyńska">
Maria Warzyńska

Maria Warzyńska (ur. ok. 1952, zm. 2 września 2022 w Pile) – polska piosenkarka.
Życiorys.
Pochodziła z Grudziądza. Z wykształcenia była przedszkolanką. W 1970 roku wystąpiła na Festiwalu Piosenki Radzieckiej w Zielonej Górze, gdzie za piosenkę pt. "„Serce na śniegu”" (znana również jako "„Trojki dwie”") zdobyła główną nagrodę. Następnie piosenka ta ukazała się na pocztówce dźwiękowej, zaś Warzyńska została zaproszona do występu na VIII Krajowym Festiwalu Piosenki Polskiej w Opolu, gdzie zaprezentowała piosenki "„Serce na śniegu”" oraz "„Wrzosy”". W 1971 roku wystąpiła natomiast na IX Krajowym Festiwalu Piosenki Polskiej w Opolu. Wawrzyńska był także solistką Zespołu Estradowego Pomorskiego Okręgu Wojskowego „Czarne Berety”. 
Od 2004 roku współpracowała z grudziądzkimi Dinozaurami Big-Beatu, z którymi występowała do 2015 roku.
Maria Warzyńska nigdy nie nagrała własnej długogrającej płyty solowej. Cztery jej piosenki; "„Serce na śniegu”", "„Tam gdzie Cyganie”", "„Nie rzucaj słów na wiatr”" i "„Dziewczyna trzpiot”" ukazał się na EP-ce wydanej nakładem Polskich Nagrań „Muza” (N 0648) w 1970 roku. Jej piosenki "„Serce na śniegu”" oraz "„Wrzosy”" ukazały się także na wydawnictwach składankowych.
Zmarła 2 września 2022 w szpitalu w Pile w wieku 69 lat. Została pochowana 7 września tego samego roku na cmentarzu farnym w Grudziądzu.

</doc>
<doc id="5340340" url="https://pl.wikipedia.org/wiki?curid=5340340" title="Endre Süli">
Endre Süli

Endre Süli (ur. 21.06.1956r.) – serbsko-brytyjski matematyk, od 1999 profesor Uniwersytetu Oksfordzkiego. W pracy naukowej zajmuje się m.in. analizą numeryczną i równaniami różniczkowymi cząstkowymi.
Życiorys.
Studiował matematykę w latach 1974-80 na Uniwersytecie w Belgradzie, gdzie w 1985 uzyskał też stopień doktora. Od 1985 zatrudniony na Uniwersytecie Oksfordzkim. 
Swoje prace publikował m.in. w „SIAM Journal on Numerical Analysis”, „IMA Journal of Numerical Analysis”, „Numerische Mathematik" i „Journal of Differential Equations”.
W 2006 roku wygłosił wykład sekcyjny na Międzynarodowym Kongresie Matematyków w Madrycie, a w 2019 na konferencji Dynamics, Equations and Applications (DEA 2019). Członek Academia Europaea i Royal Society, członek zagraniczny Serbskiej Akademii Nauk i Sztuk.
Wypromował ponad 30 doktorów.

</doc>
<doc id="5340342" url="https://pl.wikipedia.org/wiki?curid=5340342" title="Żółtańce (hromada)">
Żółtańce (hromada)

Żółtańce – hromada terytorialna w rejonie lwowskim obwodu lwowskiego Ukrainy. Siedzibą hromady jest wieś Żółtańce.
Hromadę utworzono 19 września 2016 roku w ramach reformy decentralizacji. W jej skład weszły miejscowości z dotychczasowych hromad: Żółtańce, Kłodno Wielkie, Wyrów.
Miejscowości hromady.
W skład hromady wchodzi 14 wsi:

</doc>
<doc id="5340343" url="https://pl.wikipedia.org/wiki?curid=5340343" title="Mochowik">
Mochowik

Mochowik – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie głębockim, w sielsowiecie Urzecze.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 16 osób.
Wierni należeli do parafii rzymskokatolickiej w Udziale. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5340344" url="https://pl.wikipedia.org/wiki?curid=5340344" title="Raman Dziukau">
Raman Dziukau

Raman Maksimawicz Dziukau, biał. Раман Максімавіч Дзюкаў, ros. Роман Максимович Дюков – Roman Maksimowicz Diukow (ur. 29 września 1995 w Mińsku) – białoruski hokeista, reprezentant Białorusi.
Jgo brat Anton (ur. 2004) został bramkarzem hokejowym.
Kariera.
Na początku kariery występował w białoruskich zespołach działających w systemie klubu Junosti Mińsk, uczestniczących w rozgrywkach rosyjskich MHL i WHL oraz w białoruskich ekstralidze i wyższej lidze. W sezonie 2016/2017 grał w drużynie Adirondack Thunder z amerykańskiej ligi ECHL. Następni ewrocił do ojczyzny i do grudnia 2017 reprezentował Dynama Mińsk w elitarnych rosyjskich rozgrywkach KHL. W tym samym miesiącu przeszedł do kazachskiej drużyny Saryarka Karaganda w WHL. skąd w sierpniu 2018 został przetransferowany do innego kazachskiego klubu w WHL, Torpedo Ust-Kamienogorsk. W styczniu 2019 odszedł do Łady Togliatti. W listopadzie 2019 ponownie trafił do Dynama Mińsk, a w sezonie 2019/2020 równolegle grał też w Junosti. W czerwcu 2020 został ogłoszonoe jego transfer do Chimika Woskriesiensk w WHL. Od sierpnia 2021 do pierwszej połowy lutego 2022. 17 lutego ogłoszono jego przejście do ukraińskiego Sokiłu Kijów. W jego barwach rozegrał trzy mecze do czasu inwazji Rosji na Ukrainę. W czerwcu 2022 ogłoszono jego angaż w rosyjskim HK Tambow. We wrześniu 2021 został zaangażowany przez Re-Plast Unię Oświęcim w Polskiej Hokej Lidze.
Uczestniczył w turniejach mistrzostw świata juniorów do lat 18 edycji 2012 (Dywizja IB), 2013 (Dywizja IA), mistrzostw świata juniorów do lat 20 edycji 2015 (Dywizja IA) oraz seniorskich mistrzostw świata edycji 2016, 2018.

</doc>
<doc id="5340345" url="https://pl.wikipedia.org/wiki?curid=5340345" title="Czarnogłów">
Czarnogłów



</doc>
<doc id="5340347" url="https://pl.wikipedia.org/wiki?curid=5340347" title="Svend Bergstein">
Svend Bergstein

Svend Bergstein (ur. 7 lipca 1941 we Frederiksbergu, zm. 8 marca 2014) – duński wojskowy i polityk, w latach 1993–1994 minister badań naukowych i technologii.
Życiorys.
Zawodowy wojskowy, służył w siłach powietrznych, karierę wojskową kończył w stopniu podpułkownika. Był też członkiem grupy doradczej i analitycznej w ministerstwie obrony, a także wykładowcą w akademii wojskowej Forsvarsakademiet. Autor publikacji z zakresu wojskowości pt. "Krigens teknologi". Zyskał rozpoznawalność na początku lat 90. dzięki swoim wystąpieniom w telewizji w roli eksperta w trakcie wojny w Zatoce Perskiej.
Działał w partii Centrum-Demokraterne, pełnił funkcję jej sekretarza krajowego. W styczniu 1993 powołany na ministra badań naukowych i technologii w rządzie Poula Nyrupa Rasmussena, urząd ten sprawował do stycznia 1994. W latach 1995–1999 by attaché wojskowym w Szwecji i Finlandii. Należał później do Chrześcijańskiej Partii Ludowej.

</doc>
<doc id="5340348" url="https://pl.wikipedia.org/wiki?curid=5340348" title="Możaje">
Możaje

Możaje – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Zalesie.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Nowy Dwór.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 40 osób, 12 było wyznania rzymskokatolickiego a 28 prawosławnego. Jednocześnie 33 mieszkańców zadeklarowało polską a 7 białoruską przynależność narodową. Było tu 8 budynków mieszkalnych. W 1931 w 9 domach zamieszkiwało 46 osób.
Wierni należeli do parafii rzymskokatolickiej w Łużkach i parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5340349" url="https://pl.wikipedia.org/wiki?curid=5340349" title="Konkatedra Wniebowzięcia Najświętszej Maryi Panny w Venafro">
Konkatedra Wniebowzięcia Najświętszej Maryi Panny w Venafro

Konkatedra Wniebowzięcia Najświętszej Maryi Panny (wł. "Concattedrale di Santa Maria Assunta") – rzymskokatolicka świątynia znajdująca się we włoskim mieście Venafro. Konkatedra diecezji Isernia-Venafro.
Historia.
Kościół wzniesiono pod koniec V wieku, za panowania biskupa Konstantyna, na miejscu świątyni pogańskiej. W wyniku grabieży budynek zaczął popadać w ruinę, odbudował go w drugiej połowie XI wieku biskup Piotr z Rawenny. Kościół ten został ograbiony przez wojska króla Fryderyka II oraz zniszczony przez trzęsienia ziemi w 1349 i 1456. Pod koniec XVI wieku wzniesiono kaplicę do udzielania sakramentów, przebudowaną w XIX wieku. Od końca XVII i przez cały XVIII wiek świątynię przebudowywano w stylu barokowym. 21 października 1764 kościół konsekrował bp Francesco Saverio Stabile.
W lutym 1935 ks. kan. Don Nicolino Passarelli odkrył ślady kolorowej farby pod grubą warstwą białego stiuku w lewej nawie kościoła, w miejscu zajmowanym wcześniej przez konfesjonał, wywieziony w celu jego renowacji. Po dokładniejszych badaniach odkryto trzy freski. Obecny wygląd kościoła jest efektem prac konserwatorskich z lat 60. i 70. XX wieku, podczas których usunięto barokowe dekoracje, odsłaniając średniowieczne mury.
Architektura.
Świątynia gotycka, trójnawowa. Do prawej nawy dostawione są 4 kaplice boczne, a do lewej – jedna, zwana "Cappellone". Do kościoła prowadzi 5 portali. Jedne z drzwi znane są jako Porta Santa i wzmiankowane są już w 1508.

</doc>
<doc id="5340351" url="https://pl.wikipedia.org/wiki?curid=5340351" title="Język kodi-gaura">
Język kodi-gaura



</doc>
<doc id="5340352" url="https://pl.wikipedia.org/wiki?curid=5340352" title="Język ana kalang">
Język ana kalang



</doc>
<doc id="5340353" url="https://pl.wikipedia.org/wiki?curid=5340353" title="Naruszewo (rejon głębocki)">
Naruszewo (rejon głębocki)

Naruszewo (; ) – wieś na Białorusi, w obwodzie witebskim, w rejonie głębockim, w sielsowiecie Urzecze.
Historia.
W czasach zaborów wieś w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 107 osób, 11 było wyznania rzymskokatolickiego, 96 prawosławnego. Jednocześnie wszyscy mieszkańcy zadeklarowali polską przynależność narodową. Było tu 18 budynków mieszkalnych. W 1931 w 20 domach zamieszkiwało 116 osób.
Wierni należeli do parafii rzymskokatolickiej w Udziale i parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5340354" url="https://pl.wikipedia.org/wiki?curid=5340354" title="Handel organami">
Handel organami



</doc>
<doc id="5340355" url="https://pl.wikipedia.org/wiki?curid=5340355" title="Handel narządami ludzkimi">
Handel narządami ludzkimi



</doc>
<doc id="5340356" url="https://pl.wikipedia.org/wiki?curid=5340356" title="Handel organami ludzkimi">
Handel organami ludzkimi



</doc>
<doc id="5340357" url="https://pl.wikipedia.org/wiki?curid=5340357" title="Tozależyzm">
Tozależyzm



</doc>
<doc id="5340360" url="https://pl.wikipedia.org/wiki?curid=5340360" title="Krystyna Szafraniec">
Krystyna Szafraniec

Krystyna Szafraniec, z domu Budek (ur. 12 marca 1955 w Płocku, zm. 3 września 2022) – polska socjolog, profesor nauk humanistycznych, nauczyciel akademicki Uniwersytetu Mikołaja Kopernika w Toruniu, specjalności naukowe: socjologia wsi, socjologia edukacji, socjologia młodzieży, psychologia społeczna.
Życiorys.
Absolwentka Uniwersytetu Mikołaja Kopernika (pedagogika szkolna, 1977), w 1984 na tej uczelni obroniła doktorat ("Proces adaptacji osobowości do gwałtownych zmian systemu społecznego", promotor Zbigniew Kwieciński), a w 1995 na podstawie dorobku naukowego oraz rozprawy pt. "Młodzież wiejska jako efekt socjalizacji pogranicza. Między lokalizmem a totalizmem" uzyskała w Instytucie Filozofii i Socjologii Polskiej Akademii Nauk stopień naukowy doktora habilitowanego nauk humanistycznych w dyscyplinie socjologia w specjalności socjologia wsi. W 2012 prezydent RP nadał jej tytuł profesora nauk humanistycznych.
Była profesorem zwyczajnym w Uniwersytecie Mikołaja Kopernika w Toruniu w Wydziale Humanistycznym w Instytucie Socjologii, w Instytucie Rozwoju Wsi i Rolnictwa Polskiej Akademii Nauk i w Dolnośląskiej Szkole Wyższej we Wrocławiu w Wydziale Nauk Pedagogicznych w Instytucie Pedagogiki.
Zasiadała w Komitecie Socjologii PAN oraz w Komitecie Rozwoju Edukacji Narodowej PAN i pełniła funkcję wiceprzewodniczącej Polskiego Towarzystwa Socjologicznego.
Zmarła w wyniku obrażeń odniesionych 3 września 2022 w wypadku samochodowym, który nastąpił w miejscowości Lipnica w powiecie wąbrzeskim.

</doc>
<doc id="5340361" url="https://pl.wikipedia.org/wiki?curid=5340361" title="Zmarli w roku 1797">
Zmarli w roku 1797

Lista osób zmarłych w 1797:

</doc>
<doc id="5340372" url="https://pl.wikipedia.org/wiki?curid=5340372" title="Studio ABC">
Studio ABC

Studio ABC – polski program edukacyjny skierowany do dzieci w wieku przedszkolnym. Prowadzony jest przez żółtą kosmatą pacynkę w okularach – Wiadomirka. Pierwsze wydanie wyemitowano 7 września 2019 roku w stacji TVP ABC, gdzie nowe wydania ukazują się do dziś regularnie co sobotę. Powtórki pokazywane są też na kanale TVP ABC 2.
W wydaniu z 13 marca 2022 roku do programu dodano kolejną pacynkę-prowadzącego w związku z atakiem Rosji na Ukrainę. Mowa tu o Ludmiłku, który pochodzi z Ukrainy i przypomina Wiadomirka, z tym wyjątkiem, że ma niebieskie futro, a we wrześniu została dodana Margolcia.
Opis.
"Studio ABC" to program z wiadomościami dla dzieci, przygotowanymi przez nie same. Najmłodsi, na zmianę z pacynkami-reporterami, przejmują dowodzenie w studiu telewizyjnym, aby razem z gospodarzem programu – Wiadomirkiem, zaprezentować ciekawe i nietypowe informacje ze świata. Reporterzy szukają inspirujących i pozytywnych wydarzeń.

</doc>
<doc id="5340377" url="https://pl.wikipedia.org/wiki?curid=5340377" title="Czarnogłów (bóg)">
Czarnogłów (bóg)



</doc>
<doc id="5340380" url="https://pl.wikipedia.org/wiki?curid=5340380" title="Nosyry">
Nosyry

Nosyry – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Urzecze.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Nowy Dwór.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 89 osób, 24 były wyznania rzymskokatolickiego a 65 prawosławnego. Jednocześnie 10 mieszkańców zadeklarowało polską a 79 białoruską przynależność narodową. Było tu 16 budynków mieszkalnych. W 1931 w 19 domach zamieszkiwały 83 osoby.
Wierni należeli do parafii rzymskokatolickiej w Głębokiem i parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5340384" url="https://pl.wikipedia.org/wiki?curid=5340384" title="Edrick Menjívar">
Edrick Menjívar

Edrick Eduardo Menjívar Johnson (ur. 1 marca 1993 w La Ceiba) – honduraski piłkarz występujący na pozycji bramkarza, reprezentant Hondurasu, od 2015 roku zawodnik Olimpii.

</doc>
<doc id="5340385" url="https://pl.wikipedia.org/wiki?curid=5340385" title="Nowa Aleksandrówka (rejon głębocki)">
Nowa Aleksandrówka (rejon głębocki)

Nowa Aleksandrówka – dawniej samodzielna wieś. Obecnie część Zalesia na Białorusi, w obwodzie witebskim, w rejonie głębockim, w sielsowiecie Zalesie.
Historia.
W czasach zaborów w gminie Zaleś w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 66 osób, 40 było wyznania prawosławnego, 19 staroobrzędowego a 7 mojżeszowego. Jednocześnie 40 mieszkańców zadeklarowało białoruską, 19 rosyjską a 7 żydowską przynależność narodową. Było tu 11 budynków mieszkalnych. W 1931 w 11 domach zamieszkiwało 69 osób.
Wierni należeli do parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5340386" url="https://pl.wikipedia.org/wiki?curid=5340386" title="Kopalnia Węgla Kamiennego „Wanda”">
Kopalnia Węgla Kamiennego „Wanda”

Kopalnia Węgla Kamiennego „Wanda” – nieistniejąca głębinowa kopalnia węgla kamiennego, działająca pod tą nazwą formalnie od 1 października 1936 r. do 31 stycznia 1938 r. w Nowym Bytomiu (obecnie Ruda Śląska). Od 1 lutego 1938 r., po połączeniu z kopalnią „Lech” (niem. „Hillebrand”), funkcjonowała jako Kopalnia Węgla Kamiennego „Wanda-Lech”.
Historia.
Powstała z połączenia starszych kopalń „Lithandra” i „Belowssegen”.
Kopalnia „Lithandra” (nadanie 14/29 września 1830 r.) należała do kilku właścicieli, od których w latach 1835–1837 Karol Godula wykupił 83 kuksy, a w 1899 r. Joanna Schaffgotsch nabyła resztę udziałów. Była eksploatowana od 1853 r.
Kopalnia „Belowssegen” (nadanie 5 listopada 1805 r., powiększana 19/30 lipca 1828 r. i 20 lutego 1857 r.) była eksploatowana od 1806 do 1877 r. Należała początkowo do radcy von Belowa i miasta Bytomia. W 1837 r. odkupił ją od nich hrabia Andrzej Renard, który w 1855 r. odsprzedał ją spółce „Minerva”. W 1871 r. kopalnia przeszła na własność spółki Oberschlesische Einsenbahnbedarfs A.G. (Oberbedarf), od której w 1899 r. nabyła ją Joanna Schaffgotsch.
Od 1899 r. pola kopalni „Belowssegen” eksploatowano razem z kopalnią „Lithandra”. Formalne połączenie obu kopalń nastąpiło w 1920 r. (część pola górniczego dzierżawiła kopalnia „Pokój”, początkowo pod niemiecką nazwą "Friedensgrube").
Obie kopalnie w 1906 r. przeszły na własność spółki Gräflich Schaffgotsche Werke, a 13 lipca 1920 r. zostały połączone z polami „Saara II” i „Eintracht II” w zespoloną kopalnię „Lithandra”. W 1922 r., w związku z formalnym przejęciem tej części Górnego Śląska przez Polskę, przejęła kopalnię spółka Godula, filialne przedsiębiorstwo koncernu Schaffgotschów. 1 października 1936 r. nazwę kopalni zmieniono na „Wanda”.
Wydobycie.
Produkcja kopalni „Belowssegen” w 1856 r. (maksymalna) wyniosła ok. 20 tys. ton, zaś w 1873 już jedynie 170 ton. Produkcja obu połączonych kopalń w tymże 1873 r. wyniosła 59,9 tys. ton, a w roku 1913 – 351,9 tys. ton.

</doc>
<doc id="5340389" url="https://pl.wikipedia.org/wiki?curid=5340389" title="Nowinka (rejon głębocki)">
Nowinka (rejon głębocki)

Nowinka – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Zalesie.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Zalesie.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 6 osób.
Wierni należeli do parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5340390" url="https://pl.wikipedia.org/wiki?curid=5340390" title="Telegram Riegnera">
Telegram Riegnera

Telegram Riegnera – depesza wysłana 8 sierpnia 1942 z Berna przez na temat planu masowego mordowania ludności żydowskiej.
Historia.
Informację o planowanej zagładzie Żydów Gerhard Riegner, przedstawiciel i prawnik Światowego Kongresu Żydów, uzyskał latem 1942 od niemieckiego przemysłowca Eduarda Schultego. Wieści te przekazał 8 sierpnia 1942 z Berna kanałami dyplomatycznymi do rabbiego , prezesa Światowego Kongresu Żydów w Nowym Jorku, oraz do , członka brytyjskiego parlamentu i przewodniczącego brytyjskiej sekcji Światowego Kongresu Żydów.
Urzędnicy i politycy zarówno brytyjscy, jak i amerykańscy wstrzymywali lub utrudniali przekazanie komunikatu Stephenowi Wise’owi. Dostał on tę wiadomość dopiero 28 sierpnia 1942, z zastrzeżeniem jej ujawnienia do czasu aż zostanie ona potwierdzona z innych źródeł. Stephen Wise ujawnił treść telegramu 24 listopada 1942 na konferencji prasowej.
Telegram uznaje się za pierwszy dokument informujący aliantów o holokauście. Dokument zwrócił uwagę na temat totalnej zagłady Żydów, jednak został przyjęty sceptycznie. Chociaż istniały wcześniejsze doniesienia o masowych mordowaniach Żydów, nie pochodziły one z niemieckiego źródła.

</doc>
<doc id="5340392" url="https://pl.wikipedia.org/wiki?curid=5340392" title="Nemzeti Bajnokság I (2012/2013)">
Nemzeti Bajnokság I (2012/2013)

Nemzeti Bajnokság I 2012/2013 (ze względów sponsorskich zwana jako "OTP Bank Liga") – był 111. edycją najwyższej klasy rozgrywkowej piłki nożnej na Węgrzech. 
Brało w niej udział 16 drużyn, które w okresie od 27 lipca 2012 do 2 czerwca 2013 rozegrały 30 kolejek meczów. 
Obrońcą tytułu była drużyna Debreceni VSC-TEVA.
Mistrzostwo po raz pierwszy w historii zdobyła drużyna Győri ETO FC.

</doc>
<doc id="5340397" url="https://pl.wikipedia.org/wiki?curid=5340397" title="Język moi klabra">
Język moi klabra



</doc>
<doc id="5340398" url="https://pl.wikipedia.org/wiki?curid=5340398" title="Nowosiele (rejon głębocki)">
Nowosiele (rejon głębocki)

Nowosiele – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Urzecze.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 20 osób, 5 było wyznania rzymskokatolickiego a 15 prawosławnego. Jednocześnie wszyscy mieszkańcy zadeklarowali polską przynależność narodową. Były tu 4 budynki mieszkalne. W 1931 w 4 domach zamieszkiwały 23 osoby.
Wierni należeli do parafii rzymskokatolickiej w Udziale i parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5340399" url="https://pl.wikipedia.org/wiki?curid=5340399" title="Ramiro Rocca">
Ramiro Rocca

Ramiro Iván Rocca (ur. 22 listopada 1988 w Hughes) – argentyński piłkarz występujący na pozycji napastnika, obecnie zawodnik honduraskiego Realu España.

</doc>
<doc id="5340402" url="https://pl.wikipedia.org/wiki?curid=5340402" title="Olchówka (rejon głębocki)">
Olchówka (rejon głębocki)

Olchówka – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Zalesie.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowali polską przynależność narodową. Był tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Łużkach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5340414" url="https://pl.wikipedia.org/wiki?curid=5340414" title="Franciszek Sakowski">
Franciszek Sakowski

Franciszek Sakowski (ur. 8 maja 1898 w Sokołowie, zm. 29 grudnia 1945 w Haselünne) – kapitan piechoty Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 8 maja 1898 w Sokołowie, w ówczesnym powiecie kolbuszowskim Królestwa Galicji i Lodomerii, w rodzinie Jana i Heleny z domu Szorc. Ukończył miejscową sześcioklasową szkołę ludową. Od 1 kwietnia 1912 do 10 sierpnia 1914 pracował jako pomocnik kancelaryjny w sokołowskim magistracie. Przed wojną należał do Polskiego Towarzystwa Gimnastycznego „Sokół”. 
13 sierpnia 1914 wstąpił do oddziałów strzeleckich. Do 6 grudnia 1914 służył jako szeregowiec w 4. kompanii III batalionu 1 pułku piechoty Legionów Polskich. Walczył między innymi w kampanii kieleckiej, pod Nowym Korczynem, Laskami i na Podhalu. Ranny pod Limanową 6 grudnia 1914, po czym wzięty do niewoli, uwolniony został podczas dalszych działań i przesunięcia linii frontowej na wschód. 28 lipca 1915 przebywał w Szpitalu Czerwonego Krzyża w Nowym Sączu. Leczył się do 15 marca 1916. Od 16 marca do 28 czerwca 1916, po rekonwalescencji, wykazany w Stacji Zbornej LP w Budapeszcie. Dalszą służbę pełnił w kompanii uzupełniającej w Kozienicach (29 czerwca – 3 lipca 1916). Od 4 lipca do 25 listopada 1916 w 4. kompanii VI baonu 7 pułku piechoty i 1 pp. 1 września 1916 mianowany starszym szeregowcem, a z dniem 18 maja 1917 awansowany na kaprala. Odnotowany następnie w Powiatowym Urzędzie Zaciągu w Wieluniu. Od 26 czerwca do 15 października 1917 służył w 5. kompanii II baonu 1 pp. Następnie od 16 października do 20 listopada 1917 przebywał na froncie włoskim i po trzymiesięcznym pobycie w Lublanie powrócił do służby w Polskim Korpusie Posiłkowym w Bolechowie (do 10 lutego 1918).
W końcowym okresie I wojny światowej organizował i prowadził działalność w Polskiej Organizacji Wojskowej w Sokołowie, zostając komendantem miejscowym tej organizacji. Od 4 grudnia 1918 do 29 kwietnia 1919 dowodził plutonem 2. kompanii 17 pułku piechoty. Na froncie przebywał od 17 stycznia do końca kwietnia 1919. Od 30 kwietnia do 20 maja 1919 był chory na tyfus, a następnie urlopowany. Od 11 marca do 8 maja 1920 był dowódcą plutonu 1. kompanii 17 pp. 
Od 16 stycznia 1921 do września 1939 pełnił służbę w Biurze Kapituły Orderu Virtuti Militari, początkowo przy Kancelarii Cywilnej Naczelnika Państwa, a później w Biurze Inspekcji Generalnego Inspektoratu Sił Zbrojnych na stanowisku pomocnika szefa biura. Obowiązki służbowe łączył z funkcją kierownika Biura Komitetu Krzyża i Medalu Niepodległości.
1 kwietnia 1921 został awansowany na chorążego. 12 stycznia 1923 prezydent RP mianował go podporucznikiem w korpusie oficerów piechoty z równoczesnym wcieleniem z dniem 1 grudnia 1922 do 10 pułku piechoty w Łowiczu. Później został formalnie przeniesiony do rezerwy i jako oficer rezerwy 10 pp zatrzymany w służbie czynnej. 8 stycznia 1924 został zatwierdzony w stopniu podporucznika rezerwy ze starszeństwem z 1 grudnia 1922 i 2. lokatą w korpusie oficerów administracji, dział kancelaryjny. 23 sierpnia 1924 został przemianowany z dniem 1 lipca 1924 na oficera zawodowego w stopniu podporucznika ze starszeństwem z 1 grudnia 1922 i 1. lokatą w korpusie oficerów administracji, w dziale kancelaryjnym. 10 lutego 1925 prezydent RP awansował go z dniem 1 stycznia 1925 na porucznika w korpusie oficerów administracji, dział kancelaryjny, ze starszeństwem z 1 grudnia 1924 i 1. lokatą. 31 października 1925 prezydent RP zatwierdził zmianę jego starszeństwa w liście oficerów zawodowych z 1 grudnia 1924 i 1. lokatą na 1 czerwca 1921 i 3. lokatę. 17 grudnia 1931 prezydent RP nadał mu z dniem 1 stycznia 1932 stopień kapitana w korpusie oficerów piechoty i 63. lokatę.
20 września 1939, po przekroczeniu granicy z Rumunią, został internowany w Târgoviște. Po ucieczce dotarł do Francji i został przydzielony do Stacji Zbornej Oficerów w obozie Carpiagne (franc. "Camp de Carpiagne"). Po ewakuacji do Anglii był oficerem informacyjnym w 20 i 19 Batalionie Kadrowym Strzelców. 15 października 1943 gen. broni Kazimierz Sosnkowski powołał go na stanowisko sekretarza Kapituły Orderu Wojennego VM. Do śmierci pełnił służbę w Oddziale Ogólnym Sztabu Głównego. Zmarł nagle 29 grudnia 1945 w Haselünne, w Dolnej Saksonii. Został pochowany na tamtejszym cmentarzu katolickim.
Był żonaty z Marią Sidor, z którą miał syna Antoniego ps. „Mietek” (1922–1944), podporucznika piechoty, dowódcę plutonu 1. kompanii Batalionu „Parasol”.

</doc>
<doc id="5340415" url="https://pl.wikipedia.org/wiki?curid=5340415" title="‚">
‚



</doc>
<doc id="5340416" url="https://pl.wikipedia.org/wiki?curid=5340416" title="Zmarli w roku 1798">
Zmarli w roku 1798

Lista osób zmarłych w 1798:

</doc>
<doc id="5340422" url="https://pl.wikipedia.org/wiki?curid=5340422" title="Zmarli w roku 1790">
Zmarli w roku 1790

Lista osób zmarłych w 1790:

</doc>
<doc id="5340426" url="https://pl.wikipedia.org/wiki?curid=5340426" title="Armia Sprawiedliwych">
Armia Sprawiedliwych



</doc>
<doc id="5340427" url="https://pl.wikipedia.org/wiki?curid=5340427" title="Ulica Zaułek w Bytomiu">
Ulica Zaułek w Bytomiu

Ulica Zaułek w Bytomiu – jedna z najstarszych ulic w Bytomiu łącząca dzisiejszy Rynek z ulicą Dzieci Lwowskich, do 1945 r. sięgała do nie istniejącej dziś "Bäckerstraße". Ulica ta wymieniana jest już w dokumentach datowanych na wczesne średniowiecze. Zaułek jest utrwalonym śladem głównej osi miasta łączących Bramę Pyskowicką i Krakowską. Pierwotnie wyłożona dębowymi deskami swoją obecną brukowaną formę uzyskała w drugiej połowie XIX wieku. Do roku 1945 ulica nosiła nazwę "Rosengasse".
W 2022 roku ulica została zrewitalizowana.

</doc>
<doc id="5340434" url="https://pl.wikipedia.org/wiki?curid=5340434" title="Joeri de Kamps">
Joeri de Kamps

Joeri de Kamps (ur. 10 lutego 1992 w Amsterdamie) – holenderski piłkarz występujący na pozycji pomocnika w polskim klubie Lechia Gdańsk.
Kariera juniorska.
Joeri de Kamps urodził się w Amsterdamie, gdzie trenował w lokalnych klubach JOS Watergraafsmeer i SV Diemen.
Kariera klubowa.
AFC Ajax.
W 2000 roku dołączył do akademii AFC Ajax. W 2011 roku podpisał swój pierwszy profesjonalny kontrakt, który obowiązywał przez dwa lata. 22 października 2011, podczas meczu Eredivisie z Feyenoordem, pierwszy raz znalazł się w składzie, ale cały mecz przesiedział na ławce rezerwowych. Grając dla drużyny rezerw znalazł się na liście zarejestrowanych piłkarzy do Ligi Mistrzów UEFA w sezonie 2012/13. 5 marca 2013 przedłużył swój kontrakt z klubem o trzy lata. Po awansie drużyny rezerw do Eerste divisie, de Kamps zaliczył swój pierwszy profesjonalny mecz 5 sierpnia 2013 przeciwko SC Telstar (2:0).
sc Heerenveen.
1 sierpnia 2013 roku został wysłany na roczne wypożyczenie do zespołu sc Heerenveen. Zadebiutował 21 września 2013 w meczu Eredivisie przeciwko Roda JC Kerkrade (3:3).
NAC Breda.
1 lipca 2014 roku podpisał trzyletni kontrakt z klubem NAC Breda. Zadebiutował 9 sierpnia 2014 w meczu Eredivisie przeciwko Excelsiorowi Rotterdam (1:1). Pierwszą bramkę zdobył 23 września 2014 w meczu Puchar Holandii przeciwko SV Spakenburg (3:4). W sezonie 2014/15 jego zespół zajął 16. miejsce w tabeli i po barażach spadł do niższej ligi. Po spadku de Kamps doznał kontuzji ścięgna, która wykluczyła go z gry na początku sezonu. W czasie leczenia urazu de Kamps szukał ofert gry w innych klubach.
Slovan Bratysława.
W styczniu 2016 roku podpisał trzyipółletni kontrakt z drużyną Slovana Bratysława. Zadebiutował 27 lutego 2016 w meczu Fortuna ligi przeciwko AS Trenčín (0:2). 28 czerwca 2016 zadebiutował w kwalifikacjach do Ligi Europy UEFA w meczu przeciwko Partizani Tirana (0:0). Pierwszą bramkę zdobył 13 sierpnia 2016 w meczu ligowym przeciwko MFK Ružomberok (3:2). 1 maja 2017 wystąpił w finale Pucharu Słowacji przeciwko MFK Skalica (0:3) i zdobył trofeum. W następnej edycji pucharu jego klub ponownie triumfował wygrywając w finale z MFK Ružomberok (3:1). W sezonie 2018/19 jego drużyna zajęła pierwsze miejsce w tabeli i zdobyła mistrzostwo Słowacji. 10 lipca 2019 zadebiutował w kwalifikacjach do Ligi Mistrzów UEFA w meczu przeciwko FK Sutjeska Nikšić (1:1). 10 września 2019 zadebiutował w fazie grupowej Ligi Europy UEFA w meczu przeciwko Beşiktaşowi JK (4:2). W sezonach 2019/20 i 2020/21 jego zespół ponownie zdobywał mistrzostwo oraz Puchar Słowacji. W sezonie 2021/22 jego klub zdobył mistrzostwo, lecz przegrał w finale pucharu krajowego ze Spartakiem Trnawa (1:2 p.d.).
Sparta Rotterdam.
20 stycznia 2022 roku dołączył do zespołu Sparty Rotterdam na zasadzie wypożyczenia z opcją wykupu. Zadebiutował 23 stycznia 2022 w meczu Eredivisie przeciwko FC Utrecht (0:3). Pierwszą bramkę zdobył 9 kwietnia 2022 w meczu ligowym przeciwko AFC Ajax (2:1).
Lechia Gdańsk.
30 sierpnia 2022 roku podpisał dwuletni kontrakt z klubem Lechia Gdańsk. Zadebiutował 3 września 2022 w meczu Ekstraklasy przeciwko Warcie Poznań (0:0).
Kariera reprezentacyjna.
Holandia U-19.
W 2010 roku otrzymał powołanie do reprezentacji Holandii U-19. Zadebiutował 7 września 2010 w meczu towarzyskim przeciwko reprezentacji Grecji U-19 (3:1). W 2011 roku otrzymał powołanie do reprezentacji na eliminacje do Mistrzostw Europy U-19 2011, w których wystąpił w trzech spotkaniach.
Holandia U-20.
W 2012 roku otrzymał powołanie do reprezentacji Holandii U-20. Zadebiutował 29 lutego 2012 w meczu towarzyskim przeciwko reprezentacji Danii U-20 (3:0).
Holandia U-21.
W 2013 roku otrzymał powołanie do reprezentacji Holandii U-21. Zadebiutował 14 sierpnia 2013 w meczu towarzyskim przeciwko reprezentacji Czech U-21 (1:0).

</doc>
<doc id="5340436" url="https://pl.wikipedia.org/wiki?curid=5340436" title="Sziroka strana moja rodnaja">
Sziroka strana moja rodnaja



</doc>
<doc id="5340444" url="https://pl.wikipedia.org/wiki?curid=5340444" title="Rajd Nowej Zelandii 2022">
Rajd Nowej Zelandii 2022

Rajd Nowej Zelandii 2022 (Repco Rally New Zealand 2022) – kolejna edycja Rajdu Nowej Zelandii rozgrywanego w Nowej Zelandii. Rozegrany był od 29 września do 2 października 2022 roku. Była to jedenasta runda Rajdowych Samochodowych Mistrzostw Świata w roku 2022. Składał się z 17 odcinków specjalnych.
Lista startowa.
Poniższa lista startowa spośród 29 załóg biorących udział w rajdzie, przedstawia tylko zawodników, startujących w mistrzowskich klasach: WRC i WRC2. 
Klasyfikacja generalna rajdu.
W klasyfikacji generalnej i WRC2 dodatkowe punkty w klasyfikacji indywidualnej przyznawane są za odcinek Power Stage.
Klasyfikacje RMŚ 2022 po 11 rundach.
Punkty otrzymuje 10 pierwszych zawodników, którzy ukończą wyścig według klucza:
W tabeli uwzględniono miejsce, które zajął zawodnik w poszczególnym rajdzie, a w indeksie górnym umieszczono miejsce uzyskane na ostatnim odcinku specjalnym tzw. Power Stage, w którym punkty przyznawane są według porządku:
WRC3 Junior.
W klasyfikacji WRC3 Junior dodatkowe punkty są przydzielane za zwycięstwo każdego odcinka specjalnego i umieszczone są w tabeli w indeksie górnym po miejscu zdobytym w rajdzie. Ostatni rajd w sezonie zaliczany do WRC3 Junior – Rajd Grecji, punktowany był podwójnie.

</doc>
<doc id="5340445" url="https://pl.wikipedia.org/wiki?curid=5340445" title="Poligon Nadarzyce">
Poligon Nadarzyce



</doc>
<doc id="5340446" url="https://pl.wikipedia.org/wiki?curid=5340446" title="Poligon Ustka">
Poligon Ustka



</doc>
<doc id="5340447" url="https://pl.wikipedia.org/wiki?curid=5340447" title="Poligon Żagań">
Poligon Żagań



</doc>
<doc id="5340448" url="https://pl.wikipedia.org/wiki?curid=5340448" title="Weizhu Bao">
Weizhu Bao

Weizhu Bao – chiński matematyk, od 2009 profesor Narodowego Uniwersytetu Singapuru. W pracy naukowej zajmuje się analizą numeryczną, równaniami różniczkowymi cząstkowymi i ich zastosowaniami m.in. w badaniach materiałowych, fizyce i chemii kwantowej .
Życiorys.
Studiował matematykę stosowaną na Uniwersytecie Tsinghua, gdzie w 1995 uzyskał też stopień doktora. Na macierzystym uniwersytecie rozpoczął pracę zawodową, od 2001 zatrudniony na Narodowym Uniwersytecie Singapuru. 
Swoje prace publikował m.in. w „Journal of Computational Physics”, „SIAM Journal on Scientific Computing”, „SIAM Journal on Numerical Analysis” i „Numerische Mathematik". Redaktor „SIAM Journal on Numerical Analysis”.
W 2014 roku wygłosił wykład sekcyjny na Międzynarodowym Kongresie Matematyków w Seulu, a w 2019 na konferencji Dynamics, Equations and Applications (DEA 2019). Członek Singapore National Academy of Science.
Wypromował ponad 20 doktorów.

</doc>
<doc id="5340457" url="https://pl.wikipedia.org/wiki?curid=5340457" title="Abkowicz">
Abkowicz



</doc>
<doc id="5340458" url="https://pl.wikipedia.org/wiki?curid=5340458" title="Puchar Dalekowschodni w narciarstwie alpejskim kobiet 2022/2023">
Puchar Dalekowschodni w narciarstwie alpejskim kobiet 2022/2023

Puchar Dalekowschodni w narciarstwie alpejskim kobiet w sezonie 2022/2023 – zawody rozgrywane pod patronatem Międzynarodowej Federacji Narciarskiej (FIS). Pierwsze zawody tej edycji odbyły się 23 stycznia 2023 r. w japońskim Akan. Ostatnie zawody zostały rozegrane 3 marca tego samego roku w japońskim ośrodku narciarskim Sugadaira Kogen.
Triumfu w klasyfikacji gen. z sezonu 2020/2021 nie broniła Rosjanka Jekatierina Tkaczenko. Tym razem najlepsza okazała się reprezentantka Korei Płd. Gim So-hui.

</doc>
<doc id="5340459" url="https://pl.wikipedia.org/wiki?curid=5340459" title="Firkowicz">
Firkowicz



</doc>
<doc id="5340460" url="https://pl.wikipedia.org/wiki?curid=5340460" title="Puchar Dalekowschodni w narciarstwie alpejskim mężczyzn 2022/2023">
Puchar Dalekowschodni w narciarstwie alpejskim mężczyzn 2022/2023

Puchar Dalekowschodni w narciarstwie alpejskim mężczyzn w sezonie 2022/2023 – zawody rozgrywane pod patronatem Międzynarodowej Federacji Narciarskiej (FIS). Pierwsze zawody tej edycji odbyły się 25 stycznia 2023 r. w japońskim Akan. Ostatnie zawody zostały rozegrane 3 marca tego samego roku w japońskim ośrodku narciarskim Sugadaira Kogen.
Triumfu w klasyfikacji generalnej z sezonu 2020/2021 nie bronił Czech Kryštof Krýzl. Tym razem najlepszy okazał się Japończyk Seigo Katō.

</doc>
<doc id="5340464" url="https://pl.wikipedia.org/wiki?curid=5340464" title="Anna Sulimowicz">
Anna Sulimowicz



</doc>
<doc id="5340465" url="https://pl.wikipedia.org/wiki?curid=5340465" title="Puchar Dalekowschodni w narciarstwie alpejskim 2022/2023">
Puchar Dalekowschodni w narciarstwie alpejskim 2022/2023

Sezon 2022/2023 Pucharu Dalekowschodniego w narciarstwie alpejskim rozpoczął się 23 stycznia 2023 r. w japońskim Akan. Ostatnie zawody zostały rozegrane 3 marca tego samego roku w japońskim ośrodku narciarskim Sugadaira Kogen. Zorganizowano 14 startów dla kobiet i tyle samo dla mężczyzn.
Puchar Dalekowschodni w narciarstwie alpejskim kobiet.
Wśród kobiet Pucharu Dalekowsch. z sezonu 2020/2021 broniła Rosjanka Jekatierina Tkaczenko. Tym razem zwyciężyła reprezentantka Korei Płd. Gim So-hui.
W poszczególnych klasyfikacjach triumfowały:
Puchar Dalekowschodni w narciarstwie alpejskim mężczyzn.
Wśród mężczyzn Pucharu Dalekowschodniego z sezonu 2020/2021 bronił Czech Kryštof Krýzl. Tym razem zwyciężył reprezentant Japonii Seigo Katō.
W poszczególnych klasyfikacjach triumfowali:

</doc>
<doc id="5340469" url="https://pl.wikipedia.org/wiki?curid=5340469" title="Konczan">
Konczan

Konczan" herbu Wąż (ur. w XIV w., zm. w XV w.) – bojar litewski, adoptowany podczas unii horodelskiej (1413)".
Nosił nazwisko patronimiczne Sukowicz"".
Życiorys.
W 1413 roku podczas unii horodelskiej doszło do przyjęcia przez polskie rodziny szlacheckie, bojarów litewskich wyznania katolickiego (tzw. adopcja herbowa). Jednym z ważniejszych dowodów tamtego wydarzenia jest istniejący do dziś dokument, do którego przyczepione są pieczęcie z wizerunkami herbów szlacheckich.
Z dokumentu dowiadujemy się o istnieniu Konczana , który został adoptowany przez przedstawicieli Wężyków. Jednakże, z powodu braku wystarczającej ilości zachowanych źródeł historycznych, nie udaje się odnaleźć na jego temat większej ilości informacji.
Życie prywatne.
Z uwagi na popularne w ówczesnych czasach w Wielkim Księstwie Litewskim, nazwiska patronimiczne (czyli nazwiska utworzone na podstawie imienia ojca), można wywnioskować, że jego ojciec nosił imię Suk.

</doc>
<doc id="5340470" url="https://pl.wikipedia.org/wiki?curid=5340470" title="Konczan Sukowicz">
Konczan Sukowicz



</doc>
<doc id="5340471" url="https://pl.wikipedia.org/wiki?curid=5340471" title="Mikołaj Bylimin">
Mikołaj Bylimin

Mikołaj Bylimin herbu Poraj, właściwie Bylimin" (ur. w XIV w., zm. w XV w.) – bojar litewski pochodzenia książęcego, adoptowany podczas unii horodelskiej (1413)".
Życiorys.
W 1413 roku podczas unii horodelskiej doszło do przyjęcia przez polskie rodziny szlacheckie, bojarów litewskich wyznania katolickiego (tzw. adopcja herbowa). Jednym z ważniejszych dowodów tamtego wydarzenia jest istniejący do dziś dokument, do którego przyczepione są pieczęcie z wizerunkami herbów szlacheckich.Z dokumentu dowiadujemy się o istnieniu Bylimina, który został adoptowany przez przedstawicieli Porajów. Jednakże poza tą informacją nie zachowały się o nim żadne inne źródła historyczne. Wiadomym jest, że Bylimin po przyjęciu chrztu, przyjął chrześcijańskie imię "Mikołaj".
Jednakże, znana jest inna rodzina litewska, która w najbliższym czasie po Horodle pieczętowała się herbem Poraj, są nimi książęta Giedrojciowie, którzy jako jedni z nielicznych rodów kniaziowskich wydali z siebie gałąź bojarską (Bylimina i jego nieznane bliżej potomstwo), podczas gdy pień nadal zachował kniaziostwo (Giedrojciowie). Analogiczne stanowisko zajmuje Sunigajło, wywodzący się od książąt Świrskich.

</doc>
<doc id="5340472" url="https://pl.wikipedia.org/wiki?curid=5340472" title="Jan Minimund">
Jan Minimund

Jan Minimund herbu Oksza, właściwie Minimund" (ur. w XIV w., zm. w XV w.) – bojar żmudzki, adoptowany podczas unii horodelskiej (1413)".
Nosił nazwisko patronimiczne Seśnikowicz"".
Życiorys.
Minimund po przyjęciu chrztu, przyjął chrześcijańskie imię "Jan". 
W 1413 roku podczas unii horodelskiej doszło do przyjęcia przez polskie rodziny szlacheckie, bojarów litewskich wyznania katolickiego (tzw. adopcja herbowa). Jednym z ważniejszych dowodów tamtego wydarzenia jest istniejący do dziś dokument, do którego przyczepione są pieczęcie z wizerunkami herbów szlacheckich.
Z dokumentu dowiadujemy się o istnieniu Minimunda, który został adoptowany przez przedstawicieli Okszów. 
W tym samym roku brał udział w poselstwie żmudzkim, składając na zamku trockim świadectwo w sprawie granic żmudzko–krzyżackich.
Życie prywatne.
Z uwagi na ówcześnie popularne w Wielkim Księstwie Litewskim nazwiska patronimiczne (czyli nazwiska utworzone na podstawie imienia ojca), można by sądzić, że występujący w dokumentach historycznych w XV w., Kimont Minimontowicz, jest synem omawianego Jana Minimunda. Należy jednak wziąć pod uwagę, że inny Minimont, syn Kłowzgajła, żyje w połowie XV w. na Żmudzi.
Z uwagi na nazwisko patronimiczne – Seśnikowicz – można stwierdzić, że jego ojciec miał na imię Seśnik.

</doc>
<doc id="5340474" url="https://pl.wikipedia.org/wiki?curid=5340474" title="Kobecki">
Kobecki



</doc>
<doc id="5340475" url="https://pl.wikipedia.org/wiki?curid=5340475" title="Jawnuta Wolimuntowicz">
Jawnuta Wolimuntowicz



</doc>
<doc id="5340476" url="https://pl.wikipedia.org/wiki?curid=5340476" title="Wolimunt">
Wolimunt

Wolimunt (ur. w XIV w.) – bojar litewski, protoplasta wielu wielkolitewskich i polskich rodów szlacheckich.
Życiorys.
Wolimunt był jednym z litewskich bojarów. Spotykamy go w źródłach historycznych tylko raz, jako świadka rozejmu, zawartego pomiędzy w. ks. lit. Witoldem, a Zakonem Krzyżackim na wyspie Salin w 1398 roku. 
Występuje on wówczas jako "Walmundt Buschken son", "Walymundt filius Busken", a zatem jako syn Buszki.
Miał siedmiu synów; Jawnutę, Kieżgajłę (protoplastę Kieżgajłów), Rumbolda, Szedybora, Sudywoja (protoplastę Stankiewiczów, za sprawą syna Stanki), Gudygerda (protoplastę Kondratowiczów, za sprawą syna Kondrada) oraz Segebuta. Był również spokrewniony z Stanisławem Dowigałem, pierwszym znanym członkiem rodu Dowigałłów.

</doc>
<doc id="5340479" url="https://pl.wikipedia.org/wiki?curid=5340479" title="Rafał Siciński">
Rafał Siciński

Rafał Ryszard Siciński – polski chemik, dr hab. nauk chemicznych, profesor i prodziekan Wydziału Chemii Uniwersytetu Warszawskiego.
Życiorys.
Tytuł magistra, stopień doktora (1979) oraz stopień doktora habilitowanego (1996; na podstawie pracy zatytułowanej "Synteza witamin grupy D i ich prekursorów") uzyskał na Wydziale Chemii UW. W 2010 nadano mu tytuł profesora nauk chemicznych. Na tymże wydziale był zatrudniony na stanowisku profesora, obecnie jest profesorem emerytowanym. W kadencji 2016–2020 był prodziekanem ds. naukowych i współpracy z zagranicą.

</doc>
<doc id="5340480" url="https://pl.wikipedia.org/wiki?curid=5340480" title="Michał Cyrański">
Michał Cyrański

Michał Ksawery Cyrański – polski chemik, dr hab. nauk chemicznych, profesor Wydziału Chemii Uniwersytetu Warszawskiego.
Życiorys naukowy.
W 1994 r. ukończył studia na Wydziale Chemii Uniwersytetu Warszawskiego. Na tymże wydziale w 1999 r. obronił rozprawę doktorską pt. "Ocena charakteru aromatycznego układów pi-elektronowych z uwzględnieniem separacji wkładu energetycznego i geometrycznego", przygotowaną pod kierunkiem prof. Tadeusza Krygowskiego, a w 2008 r. habilitował się, na podstawie pracy zatytułowanej "Energetyczne i strukturalne aspekty cyklicznej delokalizacji pi-elektronowej". W 2014 r. uzyskał tytuł profesora nauk chemicznych. Jest zatrudniony na stanowisku profesora.
Jest członkiem Komitetu Krystalografii PAN, w którym pełni funkcję przewodniczącego Sekcji Krystalografii Chemicznej i Farmaceutycznej; należy też do zespołu doradczego przy prezydium tego komitetu. Ponadto jest zastępcą przewodniczącego Rady Dyscypliny Naukowej - Nauk Chemicznych Uniwersytetu Warszawskiego.
Był członkiem prezydium ZG Polskiego Towarzystwa Chemicznego.

</doc>
<doc id="5340482" url="https://pl.wikipedia.org/wiki?curid=5340482" title="La Roche (Szwajcaria)">
La Roche (Szwajcaria)

La Roche (frp. "La Rotse", hist. "Zurflüh") – gmina (fr. "commune"; niem. "Gemeinde") w Szwajcarii, w kantonie Fryburg, w okręgu Gruyère. Leży nad jeziorem Lac de la Gruyère.
Demografia.
W La Roche mieszka 1 821 osób. W 2020 roku 16,1% populacji gminy stanowiły osoby urodzone poza Szwajcarią.
Transport.
Przez teren gminy przebiega droga główna nr 180. 

</doc>
<doc id="5340487" url="https://pl.wikipedia.org/wiki?curid=5340487" title="Laroche">
Laroche

Francja:
Osoby:
Zobacz też:

</doc>
<doc id="5340488" url="https://pl.wikipedia.org/wiki?curid=5340488" title="La Rotse">
La Rotse



</doc>
<doc id="5340489" url="https://pl.wikipedia.org/wiki?curid=5340489" title="Zurflüh">
Zurflüh



</doc>
<doc id="5340491" url="https://pl.wikipedia.org/wiki?curid=5340491" title="Zurflueh">
Zurflueh



</doc>
<doc id="5340492" url="https://pl.wikipedia.org/wiki?curid=5340492" title="Pont-la-Ville (Szwajcaria)">
Pont-la-Ville (Szwajcaria)

Pont-la-Ville (frp. "Pont 'na-Vela", hist. "Ponnendorf") – gmina (fr. "commune"; niem. "Gemeinde") w Szwajcarii, w kantonie Fryburg, w okręgu Gruyère. Leży nad jeziorem Lac de la Gruyère.
Demografia.
W Pont-la-Ville mieszka 609 osób. W 2020 roku 13,1% populacji gminy stanowiły osoby urodzone poza Szwajcarią.

</doc>
<doc id="5340494" url="https://pl.wikipedia.org/wiki?curid=5340494" title="Ahmad Nawwaf al-Ahmad as-Sabah">
Ahmad Nawwaf al-Ahmad as-Sabah

Ahmad Nawwaf al-Ahmad al-Dżabir as-Sabah (ur. 1956 w Kuwejcie) – kuwejcki polityk i wojskowy, syn emira Nawwafa al-Ahmada al-Dżabira as-Sabaha, w 2022 wicepremier i minister spraw wewnętrznych, od 2022 premier Kuwejtu.
Życiorys.
Jest najstarszym synem emira Nawwafa al-Ahmada al-Dżabira as-Sabaha i Szarify Sulajman Al-Dżasim, ma czterech braci. Ukończył studia z handlu na Uniwersytecie Kuwejckim. W 1985 ukończył szkolenie wojskowe ze stopniem lejtnanta, później doszedł do stopnia generała porucznika. Od 1986 pracował w siłach policyjnych i ministerstwie spraw wewnętrznych, w drugim z nich został zastępcą sekretarza. Był również prezesem klubu Al-Arabi Kuwejt i członkiem krajowego stowarzyszenia piłki nożnej. W latach 2014–2020 gubernator muhafazy Hawalli, następnie był zastępcą dowódcy Gwardii Narodowej Kuwejtu. 9 marca 2022 objął stanowisko pierwszego wicepremiera i ministra spraw wewnętrznych Kuwejtu w obliczu kryzysu rządowego. Z dniem 24 lipca 2022 został premierem kraju. 1 października złożył rezygnację ze stanowiska przyjętą kolejnego dnia.

</doc>
<doc id="5340500" url="https://pl.wikipedia.org/wiki?curid=5340500" title="Komórka kościogubna">
Komórka kościogubna



</doc>
<doc id="5340501" url="https://pl.wikipedia.org/wiki?curid=5340501" title="Komórka kościotwórcza">
Komórka kościotwórcza



</doc>
<doc id="5340511" url="https://pl.wikipedia.org/wiki?curid=5340511" title="Jovibarba hirta">
Jovibarba hirta



</doc>
<doc id="5340513" url="https://pl.wikipedia.org/wiki?curid=5340513" title="Muhammad al-Amin wuld Ahmad">
Muhammad al-Amin wuld Ahmad

Muhammad al-Amin wuld Ahmad (; ur. 1948 w As-Samarze lub Tantan) – saharyjski polityk i prawnik, dwukrotny premier Saharyjskiej Arabskiej Republiki Demokratycznej (1976–1982, 1985–1988), wielokrotny minister i przewodniczący parlamentu. 
Życiorys.
Syn Maulaj Ahmada wuld Muhammada al-Hasana al-Lajlego (1919–1991) i Nuny Mint Abdallahi (ur. 1925), pochodzi z As-Samary. Ukończył studia prawnicze. Należał do założycieli działającego na rzecz niepodległości Sahary Zachodniej Frontu Polisario, zasiadł w jego sekretariacie krajowym. Zajmował stanowisko premiera tego nieuznawanego państwa od 5 marca 1976 do 4 listopada 1982 (jako pierwszy szef rządu w historii) i ponownie od 18 grudnia 1985 do 16 sierpnia 1988. Pełnił również funkcję ministra edukacji. W kolejnych latach był przewodniczącym Saharyjskiej Rady Narodowej (parlamentu; 1991–1999), ministrem transportu (1999–2003), spraw wewnętrznych (2003–2007) i zdrowia (ok. 2012) oraz ponownie ministrem spraw wewnętrznych (ok. 2022).
Łącznie 11 członków jego rodziny od 1976 zostało aresztowanych w związku z prowadzoną przez niego działalnością polityczną, jeden z jego braci zginął w 1991 w niewyjaśnionych okolicznościach.

</doc>
<doc id="5340515" url="https://pl.wikipedia.org/wiki?curid=5340515" title="Desislava Bozhilova">
Desislava Bozhilova



</doc>
<doc id="5340516" url="https://pl.wikipedia.org/wiki?curid=5340516" title="Mistrzostwa Oceanii w Lekkoatletyce 2011">
Mistrzostwa Oceanii w Lekkoatletyce 2011

11. Mistrzostwa Oceanii w Lekkoatletyce – zawody lekkoatletyczne, które odbyły się na stadionie Apia Park w stolicy Samoa Apii od 21 do 23 czerwca 2011 roku. Były to drugie mistrzostwa oceanii w lekkoatletyce rizegrane w Apii (poprzednie odbyły się w 2006). Zmieniono format mistrzostw; rywalizacja odbywała się w dwóch grupach regionalnych – wschodniej i zachodniej. W każdej z nich startowali zawodnicy z 11 reprezentacji krajów skupionych w Oceania Athletics Association.
Region zachodni.
W grupie regionalnej zachodniej startowali zawodnicy z następujących reprezentacji: Australia, Guam, Kiribati, Mariany Północne, Mikronezja, Nauru, Palau, Papua-Nowa Gwinea, Vanuatu, Wyspy Marshalla i Wyspy Salomona.
Region wschodni.
W grupie regionalnej wschodniej startowali zawodnicy z następujących reprezentacji: Fidżi, Niue, Norfolk, Nowa Kaledonia, Nowa Zelandia, Polinezja Francuska, Samoa, Samoa Amerykańskie, Tonga, Tuvalu i Wyspy Cooka.

</doc>
<doc id="5340518" url="https://pl.wikipedia.org/wiki?curid=5340518" title="Muhammad al-Amin uld Ahmad">
Muhammad al-Amin uld Ahmad



</doc>
<doc id="5340523" url="https://pl.wikipedia.org/wiki?curid=5340523" title="Primera Divisió (2022/2023)">
Primera Divisió (2022/2023)

Primera Divisió (2022/2023) (zwana jako Lliga Multisegur Assegurances ze względów sponsorskich) – 28. edycja najwyższej klasy rozgrywkowej piłki nożnej w Andorze. 
Bierze w niej udział 8 drużyn, które w okresie od 11 września 2022 do 21 maja 2023 rozegrają 28 kolejek meczów.
Tytuł mistrzowski broni drużyna Inter Club d’Escaldes.
Format rozgrywek.
Format ligi uległ zmianie. Osiem uczestniczących drużyn gra ze sobą czterokrotnie. 
Zwycięzca ligi zostaje mistrzem Andory i kwalifikuje się do rundy wstępnej Ligi Mistrzów UEFA. 
Drużyna, która zajmie drugie miejsce i zdobywca Pucharu Andory, kwalifikują się do I rundy kwalifikacyjnej Ligi Konferencji Europy UEFA. 
W przypadku zdobycia pucharu przez drużynę, która zapewniła sobie grę w europejskich pucharach, awans otrzymuje trzecia drużyna rozgrywek.
Do niższej ligi spada bezpośrednio ostatnia drużyna, a przedostatnia rozegra baraż z drugą drużyną z niższej ligi

</doc>
<doc id="5340527" url="https://pl.wikipedia.org/wiki?curid=5340527" title="Andrzej Brocki">
Andrzej Brocki

Andrzej Brocki (ur. 5 października 1964 w Jednorożcu) – polski nauczyciel, magister pedagogiki, dyrektor szkoły, działacz społeczny.
Życiorys.
Andrzej Brocki urodził się 5 października w 1964 w rodzinie robotniczej w Jednorożcu, w powiecie przasnyskim. Szkołę podstawową ukończył w 1979. W tym samym roku rozpoczął naukę w Technikum Mechanicznym w Przasnyszu, które ukończył w 1984. Po ukończeniu technikum podjął pracę w przasnyskim PKS-ie. Następnie został powołany do odbycia służby wojskowej w 124 pułku artylerii przeciwlotniczej w Szczecinie i po jej zakończeniu został dyspozytorem w PKS-ie w Przasnyszu. 
W dniu 1 września 1987 rozpoczął pracę jako nauczyciel zawodu w ZSZ w Przasnyszu. Równolegle z pracą nauczycielską pogłębiał wykształcenie: Pedagogiczne Studium Techniczne (1989); studia licencjackie (2002); studia magisterskie (2004). W 2001 został powołany przez dyrektora Zespołu Szkół Zawodowych Henryka Mocka na stanowisko zastępcy kierownika warsztatów, a rok później został ich kierownikiem. W 2004 starosta przasnyski powołał go na dyrektora, utworzonego na bazie warsztatów szkolnych, Centrum Kształcenia Praktycznego, którym był do 2010. W 2006 ukończył studia podyplomowe (Organizacja Zarządzania i Doradztwo Szkolne i Zawodowe). 
1 września 2010 został mianowany na dyrektora Zespołu Szkół Ponadgimnazjalnych w Przasnyszu, którym był do 2021, kończąc 31 sierpnia kadencję dyrektora Zespołu Szkół Powiatowych im. mjra H. Sucharskiego w Przasnyszu. Był nagradzany nagrodami dyrektora szkoły i starosty przasnyskiego. W 2022 objął stanowisko inspektora ds. koordynacji pracy szkół i placówek oświatowych w referacie ds. finansów oświaty i sportu w Urzędzie Miasta w Przasnyszu.
Ordery, odznaczenia i wyróżnienia.
i inne

</doc>
<doc id="5340529" url="https://pl.wikipedia.org/wiki?curid=5340529" title="Mohito">
Mohito

Mohito – polska sieć sklepów odzieżowych, działająca niemal w całej Europie i należąca do polskiego przedsiębiorstwa odzieżowego LPP.
Biuro Mohito znajduje się w Krakowie. W 2022 roku Mohito miało 286 sklepów.

</doc>
<doc id="5340532" url="https://pl.wikipedia.org/wiki?curid=5340532" title="Kościół stary św. Stanisława w Bydgoszczy">
Kościół stary św. Stanisława w Bydgoszczy



</doc>
<doc id="5340535" url="https://pl.wikipedia.org/wiki?curid=5340535" title="Jacek Katzer">
Jacek Katzer

Jacek Katzer (ur. 2 kwietnia 1970 w Koszalinie) – polski inżynier budownictwa i polityk, doktor habilitowany nauk technicznych, nauczyciel akademicki Uniwersytetu Warmińsko-Mazurskiego i Politechniki Koszalińskiej.
Życiorys.
W 1989 ukończył Zespół Szkół Ogólnokształcących nr 2 w Koszalinie im. W. Broniewskiego. W latach 1989–1994 studiował inżynierię budownictwa na Wydziale Budownictwa i Inżynierii Środowiska Wyższej Szkoły Inżynierskiej w Koszalinie (specjalność: konstrukcje budowlane i inżynierskie, praca dyplomowa pt. "Dodatek mikrokrzemionki jako czynnik kształtujący wytrzymałość i wodoszczelność betonów"). Ukończył także studium pedagogiczne na tej uczelni i uzyskał uprawnienia budowlane w specjalności konstrukcyjno-budowlanej. W 2000 uzyskał na macierzystym wydziale stopień doktora nauk technicznych na podstawie napisanej pod kierunkiem Zdzisława Piątka pracy pt. "Piaskobetony specjalne na bazie piasku odpadowego modyfikowane mikrokrzemionką i zbrojeniem rozproszonym". W 2014 habilitował się tamże po obronie rozprawy pt. "Kompozyty cementowe na bazie kruszyw lokalnych i odpadowych modyfikowane włóknami". W pracy naukowej specjalizował się w zakresie budownictwa ogólnego i materiałów budowlanych. Od ukończenia studiów związany z Politechniką Koszalińską jako nauczyciel akademicki, zajmował w niej stanowiska kierownika Katedry Budownictwa i Materiałów Budowlanych oraz Laboratorium Techniki Budowlanej. Odbył staże naukowe m.in. na University of Sheffield i w ramach Top500 Innovators UC Berkeley, działał także jako ekspert przy projektach Komisji Europejskiej. W 2019 przeniósł się na Wydział Geoinżynierii Uniwersytetu Warmińsko-Mazurskiego, gdzie objął stanowisko kierownika Centrum Inżynierii Lądowej i profesora uczelni.
Zaangażował się także w działalność Unii Polityki Realnej. Był liderem list okręgowych UPR w wyborach parlamentarnych w 1997 i w wyborach do Europarlamentu w 2004 oraz listy Platformy Janusza Korwin-Mikke w wyborach parlamentarnych w 2005. Jako członek UPR kandydował także m.in. w wyborach parlamentarnych w 2001 z listy Platformy Obywatelskiej.

</doc>
<doc id="5340536" url="https://pl.wikipedia.org/wiki?curid=5340536" title="Instytut Przemysłu Mięsnego i Tłuszczowego">
Instytut Przemysłu Mięsnego i Tłuszczowego

Instytut Przemysłu Mięsnego i Tłuszczowego – jednostka organizacyjna  Ministra Przemysłu Spożywczego i Skupu, istniejąca w latach 1975–2009, powołana w celu prowadzenia prac naukowo-badawczych z zakresu przemysłu mięsnego i olejarskiego.
Powołanie Instytutu.
Na podstawie zarządzenie Prezesa Rady Ministrów z 1975 r. w sprawie połączenia Instytutu Przemysłu Mięsnego i Instytutu Przemysłu Tłuszczowego w Instytut Przemysłu Mięsnego i Tłuszczowego ustanowiono Instytut. Nadzór nad Instytutem sprawował Minister Przemysłu Spożywczego i Skupu.
Przedmiot działania Instytutu.
Przedmiotem działania Instytutu było prowadzenia prac naukowo-badawczych, rozwojowych i wdrożeniowych w zakresie przemysłu mięsnego i olejarskiego, z  uwzględnieniem zagadnień pozyskiwania i stosowania białek.
Połączenie Instytutu.
Na podstawie rozporządzenie Ministra Rolnictwa i Rozwoju Wsi z 2009 r. w sprawie połączenia Instytutu Przemysłu Mięsnego i Tłuszczowego, Instytutu Przemysłu Cukrowniczego oraz Instytutu Biotechnologii i Przemysłu Rolno-Spożywczego - nastąpiło połączenie Instytutów i wyłoniono Instytut Biotechnologii Przemysłu Rolno-Spożywczego.

</doc>
<doc id="5340540" url="https://pl.wikipedia.org/wiki?curid=5340540" title="Semeniwka (rejon kupiański)">
Semeniwka (rejon kupiański)

Semeniwka () – wieś na Ukrainie, w obwodzie charkowskim, w rejonie kupiańskim. W 2001 liczyła 563 mieszkańców, spośród których 525 posługiwało się językiem ukraińskim, 17 rosyjskim, 2 mołdawskim, 6 ormiańskim, 3 romskim, a 10 innym.

</doc>
<doc id="5340541" url="https://pl.wikipedia.org/wiki?curid=5340541" title="Czkałowśke">
Czkałowśke

Czkałowśke () – osiedle typu miejskiego na Ukrainie, w obwodzie charkowskim, w rejonie czuhujewskim. W 2001 liczyło 4139 mieszkańców, spośród których 3017 posługiwało się językiem ukraińskim, 1101 rosyjskim, 2 węgierskim, 7 białoruskim, 5 ormiańskim, 6 innym, a 1 się nie zdeklarował.

</doc>
<doc id="5340542" url="https://pl.wikipedia.org/wiki?curid=5340542" title="Nowopil (obwód doniecki)">
Nowopil (obwód doniecki)

Nowopil () – wieś na Ukrainie, w obwodzie donieckim, w rejonie wołnowaskim. W 2001 liczyła 253 mieszkańców, spośród których 234 posługiwało się językiem ukraińskim, 18 rosyjskim, a 1 białoruskim.

</doc>
<doc id="5340543" url="https://pl.wikipedia.org/wiki?curid=5340543" title="Campionato Sammarinese (2022/2023)">
Campionato Sammarinese (2022/2023)

Campionato Sammarinese (2022/2023) (znana jako Campionato Sammarinese BKN301 ze względów sponsorskich) – trzydziesta ósma edycja jedynej klasy rozgrywkowej piłki nożnej w San Marino.
Rozgrywki rozpoczęły się 2 września 2022, a zakończą w maju 2023 finałem o mistrzostwo ligi.
Tytuł mistrzowski broni La Fiorita.
Zasady rozgrywek.
Format rozgrywek uległ zmianie w porównaniu z poprzednim sezonem. Utrzymano dwie fazy rozgrywek. 
W pierwszej fazie piętnaście drużyn grało ze sobą w klasycznym systemie każdy z każdym, aby wyłonić mistrza kraju i dziesięciu uczestników fazy barażowej. 
Mistrz otrzymał prawo gry w rundzie wstępnej Ligi Mistrzów UEFA.
Faza barażowa wyłoniła reprezentanta San Marino w I rundzie kwalifikacyjnej Ligi Konferencji Europy UEFA.
Cztery drużyny z miejsc 8-11 zagrały w rundzie wstępnej, w której rywalizację rozstrzygał jeden mecz. 
Rywalizacja w ćwierćfinale i półfinale roztrzygała się w dwumeczu. 
W przypadku, gdyby w tych etapach nie wyłoniono zwycięzcy, o zakwalifikowaniu się do następnej rundy decydowała wyższa pozycja w poprzedniej fazie. 
W finale obowiązywała dogrywka i rzuty karne. 
Zdobywca Pucharu San Marino 2022/2023 
otrzymał prawo gry w I rundzie kwalifikacyjnej Ligi Konferencji Europy UEFA.
W przypadku zdobycia pucharu przez mistrza lub zwycięzcę drugiej fazy, awans do pucharów otrzymał uczestnik finału fazy barażowej.

</doc>
<doc id="5340547" url="https://pl.wikipedia.org/wiki?curid=5340547" title="Zmarli w roku 1801">
Zmarli w roku 1801

Lista osób zmarłych w 1801:

</doc>
<doc id="5340548" url="https://pl.wikipedia.org/wiki?curid=5340548" title="Grand Prix Cycliste de Québec 2022">
Grand Prix Cycliste de Québec 2022

Grand Prix Cycliste de Québec 2022 – 11. edycja wyścigu kolarskiego Grand Prix Cycliste de Québec, która odbyła się 9 września 2022 na liczącej niespełna 202 kilometry trasie wokół miasta Québec. Impreza kategorii 1.UWT była częścią UCI World Tour 2022.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5340550" url="https://pl.wikipedia.org/wiki?curid=5340550" title="Wielka woda (serial telewizyjny)">
Wielka woda (serial telewizyjny)

Wielka woda – polski serial katastroficzny z 2022 roku w reżyserii Jana Holoubka i Bartłomieja Ignaciuka na podstawie scenariusza Kaspra Bajona i Kingi Krzemińskiej, wyprodukowany przez Netflix i Telemark. Pomysłodawczynią i producentką serialu jest Anna Kępińska. Serial został udostępniony na platformie Netflix 5 października 2022.
Opis fabuły.
Akcja serialu rozgrywa się w lipcu 1997 roku, kiedy to do Wrocławia zbliża się wielka fala powodziowa. Produkcja jest inspirowana powodzią tysiąclecia z 1997 roku, która dotknęła zarówno stolicę Dolnego Śląska, jak i okolice.
Hydrolog Jaśmina Tremer powraca po latach do Wrocławia, aby brać udział w pracach sztabu kryzysowego. Na miejscu współpracuje z przyjacielem z dawnych lat, wicewojewodą Jakubem Marczakiem. Bohaterowie w obliczu niebezpieczeństwa muszą zmierzyć się z niekompetencją urzędników, a także z własną przeszłością.
Poza Wrocławiem, okoliczne miejscowości pojawiające się w serialu są w większości fikcyjne. Serialowa wieś pod Wrocławiem – Kęty – w rzeczywistości nie istnieje i reprezentuje ona różne wsie protestujące przeciw wysadzaniu wałów przeciwpowodziowych, w szczególności Łany. Fikcyjny jest także zbiornik retencyjny w Gierżoniowie, „grany” w serialu przez Jezioro Nyskie.
Postacie.
Niektóre postacie z serialu były inspirowane prawdziwymi osobami. Serialowy prezydent Wrocławia, w serialu Tomasz Kot, był wzorowany na Bogdanie Zdrojewskim, który w czasie powodzi tysiąclecia pełnił funkcję prezydenta miasta. Także postać dziennikarki Ewy, którą zagrała Marta Nieradkiewicz, była inspirowana m.in. Magdą Mołek, która w czasie powodzi pracowała jako reporterka w telewizji dolnośląskiej i relacjonowała powódź tysiąclecia.
Obsada.
Źródło: Filmpolski.pl, Wirtualnemedia.pl.

</doc>
<doc id="5340555" url="https://pl.wikipedia.org/wiki?curid=5340555" title="Paweł Bromski">
Paweł Bromski

Paweł Wacław Bromski (ur. 3 sierpnia 1948 w Bolesławcu) – polski filozof, urzędnik państwowy i samorządowiec, doktor nauk humanistycznych, profesor i rektor Wyższej Szkoły Stosunków Międzynarodowych i Amerykanistyki w Warszawie.
Życiorys.
Urodził się i wczesne dzieciństwo spędził w Bolesławcu, gdzie jego ojciec był starostą powiatowym. Od 1952 r. mieszka w Warszawie. W 1975 ukończył studia wyższe. Od 1984 do 1994 Dyrektor Przedsiębiorstwa Zagranicznego „Arpol”. W latach 1996–2000 pełnił funkcję doradcy ds. społecznych i politycznych w Urzędzie Komitetu Integracji Europejskiej oraz doradcy przewodniczącego NSZZ Rolników Indywidualnych „Solidarność”. W 2000 na Wydziale Filozofii Chrześcijańskiej Uniwersytetu Kardynała Stefana Wyszyńskiego uzyskał stopień doktora nauk humanistycznych w zakresie historii filozofii na podstawie napisanej pod kierunkiem Mieczysława Gogacza pracy pt. "Relacje osobowe i osoba jako podmiot tych relacji we współczesnej filozofii realistycznej". W latach 2002–2006 radny rady miejskiej Warszawy – pełnił funkcję wiceprzewodniczącego Komisji Ładu Przestrzennego, wiceprzewodniczącego Komisji Kultury, należał do Komisji Oświaty i Rodziny oraz do Rady ds. Polityki Zatrudnienia. W 2004 roku wszedł w skład Rady Programowej Spółki „Telewizja Polska” S.A. Od roku 2006 członek Rady Fundacji „EkoFundusz”/przypis!/. 
W 2006 r. objął stanowisko rektora Wyższej Szkoły Stosunków Międzynarodowych i Amerykanistyki w Warszawie . Wybrano go także rektorem powiązanej z nią Wyższej Szkoły Komunikowania, Politologii i Stosunków Międzynarodowych w Warszawie (co zostało uznane za nieważne ze względu na niemożliwość kierowania więcej niż jedną uczelnią). Oprócz tego wykładał m.in. w Wyższej Szkole Nauk Pedagogicznych oraz Szkole Głównej Krajowej w Warszawie, zasiadał też w organach spółek zarządzających tymi szkołami wyższymi. Z okresem zarządzania przez niego uczelnią wiążą się zarzuty o wyprowadzanie pieniędzy z jej konta oraz niezgodnego z prawem przejmowania władzy w szkole wyższej, a także o zaległości finansowe za wynajmowane budynki. Wykłada przedmioty: Historia filozofii, Filozofia polityki, Logika. Działacz kulturalny – założyciel (2006) i wiceprzewodniczący zarządu Związku Zawodowego Twórców Kultury. Współorganizator i Przewodniczący I (2009) i II (2015) Kongresu Twórców Kultury Polskiej w Toruniu. W roku 2016 powołany w skład Zespołu doradczego Ministra Nauki i Szkolnictwa Wyższego. 
Działalność polityczna.
Zaangażował się w działalność polityczną w ramach Prawa i Sprawiedliwości. W wyborach parlamentarnych w 2001 otwierał bielską listę okręgową tej partii. W sierpniu 2006 usunięty z ugrupowania i klubu radnych po kontrowersjach związanych z promowaniem jednej z publicznych wystaw własnym wizerunkiem. W tym samym roku bezskutecznie ubiegał się o reelekcję z listy Ligi Polskich Rodzin.
Jest stryjecznym wnukiem ks. prof. Józefa Bromskiego, znawcy kultur wschodnich, przedwojennego dziekana Wydziału Teologicznego Uniwersytetu im. Józefa Piłsudskiego (obecnie UW) oraz bratem reżysera Jacka Bromskiego.

</doc>
<doc id="5340567" url="https://pl.wikipedia.org/wiki?curid=5340567" title="Instytut Biotechnologii Przemysłu Rolno-Spożywczego">
Instytut Biotechnologii Przemysłu Rolno-Spożywczego

Instytut Biotechnologii Przemysłu Rolno-Spożywczego im. prof. Wacława Dąbrowskiego – jednostka naukowo-badawcza Ministra Rolnictwa i Rozwoju Wsi, mająca na celu prowadzenie badań naukowych, prac rozwojowych, działalności innowacyjnej oraz gospodarczej w obszarze przemysłu rolno-spożywczego. 
Powołanie Instytutu.
Na podstawie rozporządzenie Ministra Rolnictwa i Rozwoju Wsi z 2009 r. w sprawie połączenia Instytutu Przemysłu Mięsnego i Tłuszczowego, Instytutu Przemysłu Cukrowniczego oraz Instytutu Biotechnologii i Przemysłu Rolno-Spożywczego ustanowiono Instytut Biotechnologii Przemysłu Rolno-Spożywczego. Nadzór na Instytutem sprawuje minister właściwy do spraw rolnych.
Przedmiot działania Instytutu.
Przedmiotem działania Instytutu jest prowadzenie:
Połączenie centralnych laboratoriów.
Na podstawie rozporządzenie Ministra Rolnictwa i Rozwoju Wsi z 2002 r. w sprawie połączenia Instytutu Biotechnologii Przemysłu Rolno-Spożywczego z Centralnym Laboratorium Przemysłu Koncentratów Spożywczych, Centralnym Laboratorium Technologii Przetwórstwa i Przechowalnictwa Zbóż oraz Zakładem Badawczym Przemysłu Piekarskiego połączono kolejne centralne laboratoria.
Państwowy instytut badawczy.
Na podstawie rozporządzenia Rady Ministrów z 2021 r. nadano Instytutowi status państwowego instytutu badawczego.

</doc>
<doc id="5340574" url="https://pl.wikipedia.org/wiki?curid=5340574" title="Jeffersonia">
Jeffersonia



</doc>
<doc id="5340582" url="https://pl.wikipedia.org/wiki?curid=5340582" title="Vile">
Vile

Portugalia:
Osoby:
Inne:
Zobacz też:

</doc>
<doc id="5340585" url="https://pl.wikipedia.org/wiki?curid=5340585" title="Buszko">
Buszko

Buszko" (żył w XIV w.) – bojar pochodzący z Wielkiego Księstwa Litewskiego, protoplasta wielu polskich rodów szlacheckich".
Życiorys.
Buszko był jednym z wielkolitewskich bojarów. Spotykamy go w dokumentach historycznych z 1366 roku w okolicy Mejszagoły, schwytał wówczas w zasadzkę oddział rycerzy Zakonu Krzyżackiego, jednakże doznał porażki. 
Drugi raz występuje jako świadek na traktacie Jagiełły i Kiejstuta z Zakonem Krzyżackim w 1379 roku. 
Jego imię występuje przy traktacie pokoju na wyspie Salin z 1398 roku. Podpisał się na nim jego syn, Wolimunt, mianem "Walmundt Buschken son", "Walymundt filius Busken", a zatem jako syn Buszki. Buszko, przez swojego syna i innych potomków, jest protoplastą kilku rodów szlacheckich; Kieżgajłów, Stankiewiczów, Kondratowiczów i Wolimuntowiczów. Jest również spokrewniony z rodem Dowigałłów.

</doc>
<doc id="5340588" url="https://pl.wikipedia.org/wiki?curid=5340588" title="Somatic Experiencing">
Somatic Experiencing

Somatic Experiencing – nurt pracy wspomagający terapię osób, które doświadczyły przemocy, chronicznego stresu lub traumy.
Twórcą metody był Peter Levine. Jej wykładnia znalazła się w książce "Odetnij napięcie" autorstwa Rebeki LaDyne.
Metoda bazuje na znajomości układu nerwowego człowieka, w tym wpisanych w niego naturalnych mechanizmów zdrowienia, wykraczając poza instrumentarium psychoterapii. Kładzie nacisk na kierowanie uwagi pacjenta na doświadczenie interoceptywne, kinestetyczne i proprioceptywne. Praca z podopiecznym przy użyciu tej metody obejmuje zagadnienia emocjonalne, somatyczne, behawioralne oraz wyobrażeniowe, jak również płynące z doznań i reakcji organicznych. Praca polega głównie na deautomatyzacji nie służących danej osobie powiązań między tymi sferami, a także wzbogacenie doświadczeń reakcjami pozytywnymi.
W 2017 przeprowadzono pierwsze randomizowane badanie oceniające skuteczność metody w leczeniu osób z zespołem stresu pourazowego, które wskazało na pozytywne wyniki wskazujące, że może być ona skuteczną metodą leczenia tego zespołu. Również badania porównawcze (2009) na grupie osób, która przeżyła huragany Katrina i Rita w Nowym Orleanie i Baton Rouge wskazały na przydatność terapeutyczną metody.

</doc>
<doc id="5340592" url="https://pl.wikipedia.org/wiki?curid=5340592" title="Puchar Europy w narciarstwie alpejskim 2022/2023">
Puchar Europy w narciarstwie alpejskim 2022/2023

Puchar Europy w narciarstwie alpejskim 2022/2023 – zawody Pucharu Europy w narciarstwie alpejskim w sezonie 2022/2023. Rywalizacja kobiet rozpoczęła się 28 listopada 2022 r. w austriackim Mayrhofen, zaś pierwsze zawody dla mężczyzn rozegrano 1 grudnia 2022 r. w austriackim Gurgl. Ostatnie zawody z tego cyklu zostały rozegrane wspólnie, między 13 a 19 marca 2023 r. w norweskim Narwiku. Zorganizowano 36 konkursów dla kobiet i 34 dla mężczyzn.
Puchar Europy w narciarstwie alpejskim kobiet.
Wśród kobiet Pucharu Europy z sezonu 2021/2022 broniła Austriaczka Franziska Gritsch. Tym razem najlepsza okazała się jej rodaczka Nadine Fest.
W poszczególnych klasyfikacjach triumfowały:
Puchar Europy w narciarstwie alpejskim mężczyzn.
Wśród mężczyzn Pucharu Europy z sezonu 2021/2022 bronił Włoch Giovanni Franzoni. Tym razem najlepszy okazał się Szwajcar Josua Mettler.
W poszczególnych klasyfikacjach triumfowali:

</doc>
<doc id="5340600" url="https://pl.wikipedia.org/wiki?curid=5340600" title="Artur Jurczyszyn">
Artur Jurczyszyn

Artur Jan Jurczyszyn (ur. 17 czerwca 1971 w Przemyślu) – polski lekarz, prof. dr hab. nauk medycznych, Kierownik Ośrodka Leczenia Dyskrazji Plazmocytowych w Katedrze i Klinice Hematologii Uniwersytetu Jagiellońskiego Collegium Medicum w Krakowie.
Życiorys.
Ukończył II Liceum Ogólnokształcące o profilu matematyczno-fizycznym w Przemyślu. Studia wyższe na Uniwersytecie Jagiellońskim – Wydział Lekarski w Krakowie ukończył w 1996 roku. Od początku swojej pracy zawodowej jest związany z Kliniką Hematologii Szpitala Uniwersyteckiego w Krakowie, najpierw jako młodszy asystent w latach 1996–2004, a po uzyskaniu I i II stopnia specjalizacji z chorób wewnętrznych, odpowiednio w roku 2000 i 2004, na stanowisku starszego asystenta.
W 2003 roku na Wydziale Lekarskim UJ CM obronił pracę doktorską pt. „Cytokiny w patogenezie szpiczaka mnogiego”. W 2007 roku został specjalistą hematologiem. Jest współzałożycielem i prezesem działającej od listopada 2008 roku Fundacji Centrum Leczenia Szpiczaka w Krakowie, która od początku powstania została organizacją pożytku publicznego i ściśle współpracuje z Kliniką Hematologii Szpitala Uniwersyteckiego. Od 1 października 2014 roku był adiunktem w Katedrze Hematologii UJ CM. W 2016 roku uzyskał stopień dr hab. na podstawie dorobku oraz pracy „Szpiczak plazmocytowy – wybrane zagadnienia dotyczące biologii i leczenia”.
Od 22 maja 2019 roku jest zatrudniony na stanowisku profesora uczelni w UJ CM w Katedrze Hematologii. Postanowieniem Prezydenta RP, Andrzeja Dudy, z 28 września 2021 roku otrzymał tytuł profesora nauk medycznych i nauk o zdrowiu w dyscyplinie nauki medyczne.
Publikacje.
Jest autorem ponad 250 publikacji naukowych oraz redaktorem siedmiu monografii książkowych z zakresu klinicznej hematologii, IF powyżej 600.
Nagrody i wyróżnienia.
W 2015 roku został uhonorowany jubileuszowym medalem 650-lecia Uniwersytetu Jagiellońskiego w uznaniu wieloletniej pracy lekarskiej i naukowej. W 2016 roku otrzymał wyróżnienie „Amicus Hominum” – dla osób działających na rzecz dobra innych od Marszałka Województwa Małopolskiego. W 2017 roku został uhonorowany nagrodą I stopnia Ministra Nauki i Szkolnictwa Wyższego za osiągnięcia naukowe. W czerwcu 2018 roku otrzymał Nagrodę imienia Tadeusza Browicza od Polskiej Akademii Umiejętności za opracowanie oryginalnego indeksu prognostycznego w pierwotnej białaczce plazmocytowej. W lutym 2021 roku został uhonorowany nagrodą Ministra Edukacji i Nauki za znaczące osiągnięcia w zakresie działalności naukowej.
Członkostwo w towarzystwach naukowych.
Jest członkiem Prezydium Polskiej Grupy Szpiczakowej Polskiego Towarzystwa Hematologów i Transfuzjologów, Międzynarodowej Grupy Roboczej ds. Szpiczaka Mnogiego (IMWG), Europejskiego Towarzystwa Hematologicznego (EHA), Amerykańskiego Towarzystwa Hematologicznego (ASH), Międzynarodowego Towarzystwa ds. Szpiczaka (IMS). Od stycznia 2017 roku jest Przewodniczącym Oddziału Krakowskiego Polskiego Towarzystwa Hematologów i Transfuzjologów oraz prowadzi aktywnie działalność naukową w Krakowie.

</doc>
<doc id="5340601" url="https://pl.wikipedia.org/wiki?curid=5340601" title="Pont (ujednoznacznienie)">
Pont (ujednoznacznienie)

Dominika:
Francja:
Kanada:
Szwajcaria:
Włochy:
Osoby:
Inne:
Zobacz też:

</doc>
<doc id="5340603" url="https://pl.wikipedia.org/wiki?curid=5340603" title="Pont 'na-Vela">
Pont 'na-Vela



</doc>
<doc id="5340604" url="https://pl.wikipedia.org/wiki?curid=5340604" title="Ponnendorf">
Ponnendorf



</doc>
<doc id="5340607" url="https://pl.wikipedia.org/wiki?curid=5340607" title="Puchar Europy w narciarstwie alpejskim kobiet 2022/2023">
Puchar Europy w narciarstwie alpejskim kobiet 2022/2023

Puchar Europy w narciarstwie alpejskim kobiet w sezonie 2022/2023 – 52. edycja tego cyklu. Pierwsze zawody odbyły się 28 listopada 2022 r. w austriackim Mayrhofen, natomiast ostatnie rozegrano 18 marca 2023 r. w norweskim Narwiku. 
Tytułów w poszczególnych klasyfikacjach broniły:

</doc>
<doc id="5340616" url="https://pl.wikipedia.org/wiki?curid=5340616" title="U Aktorek">
U Aktorek



</doc>
<doc id="5340639" url="https://pl.wikipedia.org/wiki?curid=5340639" title="Mistrzostwa Ukrainy w hokeju na lodzie (2022/2023)">
Mistrzostwa Ukrainy w hokeju na lodzie (2022/2023)

Mistrzostwa Ukrainy w hokeju na lodzie (2022/2023) jako 31. sezon rozgrywek o mistrzostwo Ukrainy w hokeju na lodzie.
Opis.
31 sierpnia Federacja Hokeja Ukrainy ogłosiła, że rozpoczęcie przyjmowania zgłoszeń do udziału w sezonie 2022/2023 mistrzostw Ukrainy. Termin składania zgłoszeń wyznaczono na czas od 31 sierpnia do 20 września 2022. Kluby wnioskujące zobowiązano do podpisania regulaminu rozgrywek i protokołu prowadzenia zawodów w stanie wojennym. Start sezonu zaplanowano na początek października 2022. Wnioski o angaż do sezonu zgłosiły kluby Sokił Kijów, Charkiwśki Berserky (z uwagi na ostrzał Charkowa podczas inwazji Rosji na Ukrainę za miejsce rozgrywania domowych meczów drużyny wybrano Winnicę), HK Krzemieńczuk, Lehion Kałusz, Dnipro Chersoń (z powodu na trwającą okupację Chersonia przez wojska rosyjskie za miejsce rozgrywania domowych meczów drużyny wybrano Kałusz).
W trakcie spotkania przedstawicieli dotychczas pięciu anonsowanych uczestników mistrzostw 15 września 2022 wymieniono trzy lodowiska, uznane za podstawowe do gry w sezonie: Pałac Sportu w Kijowie, Ajsberg w Krzemieńczuku i Lodowyj Stadion w Kałuszu, zaś start rozgrywek zaplanowano na 6 października 2022. 2 października 2022 ogłoszono, że w regulaminie sezonu 2022/2023 mistrzostw Ukrainy FHU wprowadziła zakaz występów dla zawodników z Rosji i z Białorusi.
4 października 2022 oficjalnie ogłoszono, że do sezonu przystąpi sześć drużyn. Potwierdzono rozgrywanie spotkań na trzech ww. lodowiskach. Postanowiono, że na starcie sezonu - z uwagi na trwające działania wojenne - mecze będą rozgrywane bez udziału publiczności. W Pałacu Sportu w Kijowie swoje mecze domowe rozegrają Sokił Kijów i HK Kijów, na lodowisku Ajsberg w Krzemieńczuku będą grać w roli gospodarza HK Krzemieńczuk i Charkiwśki Berserky, a na Lodowym Stadionie w Kałuszu gospodarzami będą Lehion Kałusz i Dnipro Chersoń.
Federacja Hokeja Ukrainy nie przyznała prawa do organizowania zawodów innym strukturom, takim jak Ukraińska Hokejowa Liga, w związku z czym zdecydowano o samodzielnej organizacji mistrzostw Ukrainy. Po rozpadzie ligi w sezonie 2021/2022 do edycji 2022/2023 nie przystąpiły zespoły klubów Donbas Donieck, HK Kramatorsk, HK Mariupol.
W Pałacu Sportu w Kijowie swoje mecze domowe rozegrają Sokił Kijów i HK Kijów, na lodowisku Ajsberg w Krzemieńczuku będą grać w roli gospodarza HK Krzemieńczuk i Charkiwśki Berserky, a na Lodowym Stadionie w Kałuszu im. Stepana Bandery gospodarzami będą Lehion Kałusz i Dnipro Chersoń.
Sezon zasadniczy.
W sezonie zasadniczym zaplanowano 30 meczów do rozegrania przez każdą z drużyn. Termin rundy zasadniczej ustalono na czas od 6 października 2022 do 5 marca 2023. Przywrócono zasadę trzech punktów za zwycięstwo (w poprzedniej edycji 2021/2022 były dwa punkty za wygrany mecz).
W trakcie sezonu członkowie sztabów trenerskich drużyn Sokiłu, Dnipra i Berserków zostali włączeniu do składów zawodniczych swoich drużyn.
Faza play-off.
Do fazy play-off przewidziano awans czterech pierwszych zespołów sezonu zasadniczego. Na ten etap przewidziano czas od 12 do 31 marca 2023. Rywalizacja w parach toczyć się będzie do trzech zwycięstw.

</doc>
<doc id="5340640" url="https://pl.wikipedia.org/wiki?curid=5340640" title="Pascendi Dominici Gregis">
Pascendi Dominici Gregis



</doc>
<doc id="5340643" url="https://pl.wikipedia.org/wiki?curid=5340643" title="Ludwik Wilhelm Wittelsbach">
Ludwik Wilhelm Wittelsbach

Ludwik Wilhelm Wittelsbach (niem. Ludwig Wilhelm; ur. 21 czerwca 1831 w Monachium, zm. 6 listopada 1920 w Monachium) – książę w Bawarii. Był pierworodnym synem Maksymiliana Bawarskiego oraz jego żony, Ludwiki Wilhelminy Wittelsbach. Był najstarszym bratem cesarzowej Austrii, Elżbiety, zwanej "Sisi".
Dwukrotnie żonaty. Z pierwszą żoną, Henriette Mendel, miał dwoje dzieci – Marię (1858–1940) i Karla Emanuela (1859). Z drugą żoną, Barbarą Antonie Barth, nie miał dzieci.
Życiorys.
Rodzina.
Urodził się 21 czerwca 1831 roku w Monachium jako pierworodne dziecko księcia w Bawarii, Maksymiliana Bawarskiego, oraz jego żony, Ludwiki Wilhelminy Wittelsbach. Jego ojciec wywodził się z młodszej linii książęcej Wittelsbachów, był księciem Bawarii i dopiero w 1845 roku otrzymał tytuł "Jego Królewskiej Wysokości". Jego matka była córką króla Bawarii, Maksymiliana I. Małżonkowie nie darzyli się miłością. Dla Maksymiliana małżeństwo z Ludwiką było związkiem z rozsądku, dlatego dopuszczał się licznych zdrad. Miał dwie nieślubne córki, z którymi jadał śniadania w swych apartamentach. Miał także niecodzienne pomysły. W pałacu Wittelsbachów kazał wybudować cyrk, w którym występował jako klaun. Lubił grać na instrumentach, szczególnie na cytrze. Zagrał nawet na szczycie piramidy Cheopsa podczas jednej z podróży na Bliski Wschód. Na zamku w Possenhofen organizował spotkania poświęcone muzyce i literaturze, na których dyskutowano i śpiewano. Pasją Ludwiki było natomiast kolekcjonowanie zegarów i geografia. Rodzice nowo narodzonego księcia stanowili więc parę bardzo niedobraną.
Miał dziewięcioro rodzeństwa – Wilhelma Karola (1832–1833), Helenę (1834–1890), Elżbietę (1837–1898), Karola Teodora (1839–1909), Marię (1841–1925), Matyldę (1843–1925), Maksymiliana (1845), Zofię (1847–1897) i Maksymiliana Emanuela (1849–1910).
Życie prywatne.
Jako pierworodny syn miał prawo być spadkobiercą swego ojca. Zrzekł się jednak tego prawa, aby móc ożenić się z aktorką, Henriette Mendel. Po zawartym małżeństwie morganatycznym kobieta stała się baronową von Wallersee. Ludwik Wilhelm miał z żoną dwoje dzieci – Marię (1858–1940) i Karla Emanuela (1859). Po śmierci Henriette, która miała miejsce w 1891 roku, ożenił się ponownie. Jego wybranką została aktorka, Barbara Antonie Barth. Małżeństwo to zakończyło się rozwodem w 1913 roku – po tym, gdy okazało się, że kobieta urodziła nieślubne dziecko.
Ludwik Wilhelm zmarł 6 listopada 1920 roku w Monachium. Spośród rodzeństwa przeżyły go tylko dwie siostry – Maria (1841–1925) i Matylda (1843–1925).

</doc>
<doc id="5340645" url="https://pl.wikipedia.org/wiki?curid=5340645" title="Mistrzostwa Oceanii w Lekkoatletyce 2012">
Mistrzostwa Oceanii w Lekkoatletyce 2012

12. Mistrzostwa Oceanii w Lekkoatletyce – zawody lekkoatletyczne, które odbyły się na stadionie Barlow Park w Cairns od 27 do 29 czerwca 2012 roku. Cairns po raz drugi było gospodarzem tych mistrzostw, poprzednio gościło lekkoatletów w 2010. Podobnie jak w poprzednich mistrzostwach rywalizacja odbywała się w dwóch grupach regionalnych – wschodniej i zachodniej. W każdej z nich startowali zawodnicy z 10 reprezentacji krajów skupionych w Oceania Athletics Association.
Region zachodni.
W grupie regionalnej zachodniej startowali zawodnicy z następujących reprezentacji: Australia, Guam, Kiribati, Mariany Północne, Mikronezja, Nauru, Papua-Nowa Gwinea, Vanuatu, Wyspy Marshalla i Wyspy Salomona. Dodatkowo odrębną reprezentację stanowili lekkoatleci z Australii Północnej (złożonej z zawodników z Terytorium Północnego i północnej części Queenslandu). Poza konkursem wystąpili zawodnicy z Japonii oraz niektórzy lekkoatleci australijscy.
Chód na 10 000 metrów mężczyzn był konkurencją pokazową i nie był wliczany do klasyfikacji medalowej.
Region wschodni.
W grupie regionalnej wschodniej startowali zawodnicy z następujących reprezentacji: Fidżi, Niue, Norfolk, Nowa Kaledonia, Nowa Zelandia, Polinezja Francuska, Samoa, Samoa Amerykańskie, Tonga i Wyspy Cooka.

</doc>
<doc id="5340650" url="https://pl.wikipedia.org/wiki?curid=5340650" title="Giovanni Bassano">
Giovanni Bassano

Giovanni Bassano, także Bassani (ur. 2. połowa XVI wieku, zm. sierpień lub wrzesień 1617) – włoski kompozytor.
Życiorys.
Grał na skrzypcach i kornecie. Związany z Wenecją, należał do zespołu instrumentalnego bazyliki św. Marka. Był śpiewakiem (1585) i nauczycielem muzyki (1595) w przykatedralnym seminarium.
Muzyka Bassana stanowi świadectwo zmian zachodzących w muzyce końca XVI wieku, przejawiające się we wprowadzeniu instrumentów obok lub zamiast głosów wokalnych, stosowaniu basso continuo i techniki koncertującej oraz tendencji zmierzającej w kierunku wprowadzenia obsady małogłosowej i solowej. Jego twórczość wywarła wpływ na kompozytorów szkoły weneckiej.

</doc>
<doc id="5340654" url="https://pl.wikipedia.org/wiki?curid=5340654" title="Język tarifi">
Język tarifi



</doc>
<doc id="5340664" url="https://pl.wikipedia.org/wiki?curid=5340664" title="Turoyo">
Turoyo



</doc>
<doc id="5340670" url="https://pl.wikipedia.org/wiki?curid=5340670" title="Iwaniwka (rejon czuhujewski)">
Iwaniwka (rejon czuhujewski)

Iwaniwka () – wieś na Ukrainie, w obwodzie charkowskim, w rejonie czuhujewskim. W 2001 liczyła 999 mieszkańców, spośród których 895 posługiwało się językiem ukraińskim, 92 rosyjskim, 3 mołdawskim, 5 węgierskim, 3 innym, a 1 się nie zdeklarował.

</doc>
<doc id="5340673" url="https://pl.wikipedia.org/wiki?curid=5340673" title="Studenok (rejon czuhujewski)">
Studenok (rejon czuhujewski)

Studenok () – wieś na Ukrainie, w obwodzie charkowskim, w rejonie czuhujewskim. W 2001 liczyła 24 mieszkańców, spośród których 21 posługiwało się językiem ukraińskim, a 3 rosyjskim.

</doc>
<doc id="5340676" url="https://pl.wikipedia.org/wiki?curid=5340676" title="Mychajliwka (rejon czuhujewski)">
Mychajliwka (rejon czuhujewski)

Mychajliwka () – wieś na Ukrainie, w obwodzie charkowskim, w rejonie czuhujewskim. W 2001 liczyła 206 mieszkańców, spośród których 195 posługiwało się językiem ukraińskim, a 11 rosyjskim.

</doc>
<doc id="5340680" url="https://pl.wikipedia.org/wiki?curid=5340680" title="Hawryliwka (rejon czuhujewski)">
Hawryliwka (rejon czuhujewski)

Hawryliwka () – wieś na Ukrainie, w obwodzie charkowskim, w rejonie czuhujewskim. W 2001 liczyła 289 mieszkańców, spośród których 237 posługiwało się językiem ukraińskim, 51 rosyjskim, a 1 innym.

</doc>
<doc id="5340681" url="https://pl.wikipedia.org/wiki?curid=5340681" title="Červená studňa (zbiornik wodny)">
Červená studňa (zbiornik wodny)

Červená studňa – niewielki, sztuczny zbiornik wodny w Górach Szczawnickich na Słowacji. Jest drugim najwyżej położonym takim zbiornikiem w dawnym bańskoszczawnickim rewirze górniczym.
Położenie.
Znajduje się w granicach miasta Bańska Szczawnica, niespełna 1,5 km na północny zachód od jego historycznego centrum. Leży wysoko, ok. 50 m na południowy wschód od siodła przełęczy Červená studňa, której grzbietem przebiega wododział między dorzeczami Hronu i Ipoli. Formalnie znajduje się w dorzeczu Ipoli, ściślej – w dorzeczu jej dopływu Štiavnicy, jednak dzięki systemowi kanałów, doprowadzających kiedyś do niego wodę, o łącznej długości ok. 2 km, zbierał także wodę ze stoków sąsiednich wzgórz Paradajs i Šobov, opadających ku dorzeczu Hronu.
Historia.
Červená studňa należy do grupy ok. 60 podobnych dzieł wodnych, zwanych z języka niemieckiego "tajchami", jakie głównie w XVIII w. powstawały w Górach Szczawnickich w związku z rozwojem tamtejszego górnictwa i hutnictwa srebra i złota.
Po raz pierwszy pisemnie wspominany był w 1765 r. jako zbudowany w roku 1759. Wiadomo jednak, że powstał na miejscu mniejszego i starszego zbiornika, pochodzącego jeszcze z pierwszej połowy XVII w. Wybudowano go według projektu miejscowego inżyniera Jozefa Karola Hella, będącego konstruktorem wielu urządzeń wykorzystywanych w przemyśle wydobywczym w rejonie bańskoszczawnickim. Poprzez upust denny wodę ze zbiornika kierowano specjalnie wybudowanym kanałem długości ok. 3 km, poprowadzonym poniżej zbiornika Ottergrund, do zbudowanego jeszcze przed 1765 r. zbiornika Klinger, skąd szła bądź do kopalń Andrzej i Zygmunt, bądź też do szybu Amália i dalej, do kopalni Maximilian.
W szybie Amália woda napędzała maszynę wodnotłokową, przeznaczoną do odwadniania kopalni. Maszyna działała z pełną mocą tylko wtedy, gdy było wystarczająco dużo wody w zbiorniku, zwłaszcza jesienią i wiosną. W tym czasie jednak również w kopalniach gromadziło się najwięcej wody, a ponieważ szyb Amália był połączony chodnikami także z innymi szybami w Szczawnickich Baniach, system ten odgrywał istotną rolę w ich odwadnianiu. Na szybie Zygmunt woda również zasilała maszynę wodnotłokową, napędzającą system odwadniania – maszyna ta, także konstrukcji J. K. Hella, była jedynym takim urządzeniem w bańskoszczawnickim rewirze górniczym, usytuowanym na powierzchni. Możliwe było również kierowanie części wody do zbiorników Malá i Veľká Vodárenská, zasilających w wodę miasto.
Charakterystyka techniczna.
Zapora, tworząca zbiornik, jest zaporą ziemną. Korona zapory znajduje się na wysokości 787 m n.p.m. Wysokość zapory wynosi ok. 10 m, a jej długość 117 m. Szerokość korony 4–5 m. Nachylenie stoku zapory od strony wody wynosi 40,5°, a od strony przeciwnej 36°. Powierzchnia zbiornika wynosi ok. 0,5 ha. Objętość wody w zbiorniku szacowano pierwotnie na ok. 55 700 m3, a głębokość maksymalna wynosiła 8 m. Obecnie stan zapory jest niezadowalający, zastawki upustu niesprawne i z tego powodu w zbiorniku utrzymywany jest niski poziom wody. Misa jeziorna częściowo zarasta. Zanikające jeziorko ma głębokość maksymalną 1,5 m.
Turystyka.
Obok zbiornika przebiega Ścieżka dydaktyczna „Paradajs” (słow. Náučný chodník Paradajs). której jeden z paneli informacyjnych poświęcony jest bańskobystrzyckim „tajchom”.
W zimie zbiornik zwykle zamarza, a jego tafla jest wykorzystywana przez łyżwiarzy.

</doc>
<doc id="5340686" url="https://pl.wikipedia.org/wiki?curid=5340686" title="Nowa Hnyłycia">
Nowa Hnyłycia

Nowa Hnyłycia () – wieś na Ukrainie, w obwodzie charkowskim, w rejonie czuhujewskim. W 2001 liczyła 450 mieszkańców, spośród których 371 posługiwało się językiem ukraińskim, a 79 rosyjskim.

</doc>
<doc id="5340688" url="https://pl.wikipedia.org/wiki?curid=5340688" title="Zaliznyczne (obwód charkowski)">
Zaliznyczne (obwód charkowski)

Zaliznyczne () – osiedle na Ukrainie, w obwodzie charkowskim, w rejonie czuhujewskim. W 2001 liczyło 354 mieszkańców, spośród których 68 posługiwało się językiem ukraińskim, a 286 rosyjskim.

</doc>
<doc id="5340694" url="https://pl.wikipedia.org/wiki?curid=5340694" title="Bohodariwka (obwód charkowski)">
Bohodariwka (obwód charkowski)

Bohodariwka () – wieś na Ukrainie, w obwodzie charkowskim, w rejonie kupiańskim. W 2001 liczyła 255 mieszkańców, spośród których 245 posługiwało się językiem ukraińskim, a 10 rosyjskim.

</doc>
<doc id="5340698" url="https://pl.wikipedia.org/wiki?curid=5340698" title="Borszcziwka (obwód charkowski)">
Borszcziwka (obwód charkowski)

Borszcziwka () – wieś na Ukrainie, w obwodzie charkowskim, w rejonie iziumskim. W 2001 liczyła 1292 mieszkańców, spośród których 1187 posługiwało się językiem ukraińskim, 87 rosyjskim, 3 białoruskim, 1 romskim, 3 greckim, 10 innym, a 1 się nie zdeklarował.

</doc>
<doc id="5340712" url="https://pl.wikipedia.org/wiki?curid=5340712" title="Mury Jerycha">
Mury Jerycha

Mury Jerycha – powieść psychologiczno-polityczna autorstwa Tadeusza Brezy ukończona w 1942 i opublikowana w 1945. Pierwsza część dylogii, której drugą było "Niebo i ziemia" z lat 1949-1950.
Treść.
Sam autor na łamach "Odrodzenia" w 1945 (przed publikacją) tłumaczył psychologiczno-polityczny profil dzieła następująco: "Ale czemu w ogóle oba te człony? Polityczny, bo pokolenie moje było na wskroś polityczne. Psychologiczny, ponieważ proste życiowe racje nie starczyły, żeby nas wyjaśnić".
Powieść ukazuje funkcjonowanie międzywojennych, sanacyjnych elit władzy oraz działalność skrajnie prawicowej organizacji "Papary", wzajemne przenikanie się tych środowisk, a także wymianę pokoleń w obrębie obozu sanacyjnego. Autora interesuje struktura i technika rządów silnie zcentralizowanych, w tym motywy aktów i decyzji ich członków. Opisana tkanka polityczna nawiązuje do realiów Polski po śmierci marszałka Józefa Piłsudskiego (1935), przez Bogusława Miedzińskiego nazwanym okresem dekompozycji. Dekompozycja ta dotyczyła zarówno obozu władzy, jak i opozycji. Pojawiły się wyraziste obozy: liberalny i narodowy. Autor celowo nie stara się scharakteryzować całego pejzażu politycznego sanacji, a tylko jej skrzydło mundurowe, reprezentowane przez oficera wywiadu, kapitana Kozica oraz ministra spraw wewnętrznych Jaszcza. Pozostałe postacie mają mniejszy wydźwięk, choć dość istotne są osoby pretendentów do władzy – Jelskiego i Dykierta. Autor pomija ewolucję poglądów politycznych tych osób, skupiając się głównie na globalnej charakterystyce ich przeświadczeń. Nie interesuje go ideowe oblicze sanacji, lecz postawa kluczowych dla państwa postaci wobec realiów politycznych drugiej połowy lat 30. XX wieku, jej uwarunkowania i korzenie psychospołeczne. Wskazywał na siłę i determinację polityków, jako ważny motor napędowy ich działań (Czatkowski, Goworek, Dyląg oraz Krystyna Medekszanka), mający wpływ na zainteresowanie współpracą z ruchami takimi, jak "Papary". 
Autor wiele uwagi poświęcił opisowi obyczajowości i psychologii sfer rządzących oraz wpływowi tych czynników na polityczne wybory i decyzje. Analizy psychologiczne są bardzo rozbudowane, podobnie jak w "Adamie Grywałdzie" i "Zawiści". Dylogię zbudował na sposób zbioru opowiadań (nowel monologowych), nadając poszczególnym rozdziałom pewne prawa autonomiczności.
Krytyka.
Utwór wzbudził duże zamieszanie interpretacyjne. Marksistowski krytyk, Jan Kott, twierdził, że istotnym tematem powieści jest "obnażanie więzów, które coraz silniej łączyły obóz rządzący z młodym ruchem [...] spod znaku ONR". Dopatrywał się w niej nawet sięgania w treść "polskiego faszyzmu". Zaprotestowała przeciw temu Melania Kierczyńska, która na łamach "Kuźnicy" starała się odpolitycznić dzieło. Stwierdziła, że nie jest to w ogóle powieść polityczna, a o faszyzmie nie ma tam praktycznie mowy. Doceniła umiejętności autora w zakresie analizy psychologicznej, łączące jego dzieło z międzywojennym nurtem powieści psychologicznej. Tadeusz Drewnowski częściowo poparł Kierczyńską. Napisał jednak, że "przy obranej przez pisarza konwencji próżnia społeczna "Murów Jerycha" stała się literackim dowodem rzeczywistego osamotnienia formacji sanacyjno-prawicowej". Kazimierz Wyka stwierdził, że powieść traktuje "nie tyle o sprawach politycznych, ile o ludziach uprawiających politykę". Jest "nie tyle powieścią polityczną, ile powieścią o polityce [...] z akcentami położonymi na motywach psychologicznych". Podobnie wypowiedzieli się inni krytycy i znawcy literatury, m.in. Kazimierz Czachowski, Piotr Ziarnik, Marian Piechal, czy Tadeusz Borowski. Zarówno Jan Kott, jak i Ryszard Matuszewski wskazywali na udaną pasję demaskatorską i prokuratorską autora. Tadeusz Drewnowski oraz Piotr Grzegorczyk zaliczyli utwór do dzieł balansujących na granicy satyry i pamfletu. Prawie powszechnie przyznano, że należy on do tradycji prozy Juliusza Kadena-Bandrowskiego. Potwierdził to sam autor, dodając jako swoją inspirację również dzieła Wacława Berenta.
Andrzej Mencwel napisał, że "można [...] książkę [...] traktować jako próbę analizy (pośredniej choćby) przyczyn upadku państwowości polskiej albo jako ćwiczenie psychologiczno-stylistyczne. Wolę to pierwsze odczytanie — wydaje mi się bliższe intencjom pisarza".
Stanisław Majchrowski nie wykluczał możliwości obustronnego oddziaływania w toku pracy nad powieściami przez Brezę i Zofię Nałkowską, ale większy prawdopodobnie wpływ wywierała Nałkowska na Brezę niż odwrotnie (sam Breza przyznał, że był wtajemniczony w proces powstawania jej "Węzłów życia").
Powieść znacznie wyprzedziła powojenną prozę rozrachunkową, taką jak np. "Jezioro Bodeńskie" autorstwa Stanisława Dygata. W całej dylogii Breza posłużył się sfunkcjonalizowaną psychologią, podporządkowaną badaniu mechanizmów władzy i motywów działań politycznych.
Nagroda.
Powieść zdobyła nagrodę literacką tygodnika "Odrodzenie" w 1946. Zwyciężyła wówczas z tomem "Z kraju milczenia" autorstwa Wojciecha Żukrowskiego, "Nocą" Jerzego Andrzejewskiego i "Dymami nad Birkenau" autorstwa Seweryny Szmaglewskiej.

</doc>
<doc id="5340713" url="https://pl.wikipedia.org/wiki?curid=5340713" title="Potrójna korona aktorstwa">
Potrójna korona aktorstwa

Potrójna korona aktorstwa – termin z zakresu amerykańskiego przemysłu rozrywkowego. Posiadaczem potrójnej korony aktorstwa nazywa się osobę, która otrzymała nagrodę w kategorii aktorskiej w każdym z trzech plebiscytów:
Dotychczas potrójną koronę aktorstwa skompletowały 24 osoby: 15 kobiet i 9 mężczyzn. Pierwszą z nich była Helen Hayes w 1953, zaś ostatnią Glenda Jackson w 2018. Laureatką największej sumy nagród z wymienionych trzech plebiscytów (7) jest Maggie Smith. 7 spośród posiadaczy potrójnej korony aktorstwa żyje nadal.
Tabela zawiera listę laureatów w kolejności skompletowania nagród we wszystkich trzech plebiscytach, wraz z listą wszystkich zwycięstw (z rokiem zdobycia, kategorią i nagrodzonym filmem, serialem, programem bądź sztuką).
Lista osób nominowanych do potrójnej korony aktorstwa.
Lista zawiera osoby, które nie są laureatami potrójnej korony aktorstwa, ale otrzymały nominacje w kategoriach aktorskich do Oscara, Emmy i Tony.
†  oznacza, że osoba nie żyje.

</doc>
<doc id="5340714" url="https://pl.wikipedia.org/wiki?curid=5340714" title="Islamski fundamentalizm">
Islamski fundamentalizm

Islamski fundamentalizm, inaczej islamskie odrodzenie lub islamski aktywizm – muzułmański ruch religijny dążący do ustanowienia szariatu w państwach z muzułmańską większością. Zwolennicy tego ruchu dążą do wyeliminowania świeckich (w tym nieislamskich) wpływów z codziennego życia (m.in. popierają zakazanie hazardu, kawiarni, kin, napojów alkoholowych, muzyki, narkotyków, pornografii i tańca), które według nich powinno być ograniczone do rodziny i meczetu.
Historia.
W VII wieku powstał jeden z trzech głównych nurtów islamu - charydżyzm; jego wyznawcy na tle sunnitów i szyitów wyróżniali się radykalnym podejściem do takfiru, uważali również wyznawców innych nurtów islamu za niewiernych i z tego powodu za godnych śmierci.
Pod koniec XIX wieku zaczęły powstawać współczesne muzułmańskie organizacje, które sprzeciwiały one ówczesnemu rozprzestrzenianiu się europejskich idei i wartości w świecie islamskim oraz uważały, że problemy polityczno-ekonomiczne wynikały z zaniedbania ścisłego przestrzegania zasad islamu przez jego wyznawców.
Żyjący na przełomie XIX i XX wieku syryjsko-egipski muzułmański teolog Rashid Rida miał wpływ na rozwój islamskiego fundamentalizmu; opisał jego zasady we współczesnym państwie muzułmańskim, które byłyby przyjęte przez jego zwolenników. W tym czasie bardziej zauważalny stał się działający już od XVIII wieku ruch wahhabicki, aktualnie jest on powszechny i wspierany w Arabii Saudyjskiej. Po I wojnie światowej Rida był pod silnym wpływem doktryny hanbalickiej, ruchu wahhabickiego i poglądów Ibn Tajmijji, swoje fundamentalistyczne poglądy głosił poprzez założone przez niego i działające w latach 1899-1940 czasopismo Al-Manar.
Powstały takie organizacje jak Bractwo Muzułmańskie (1928) i Dżamaat-e-Islami (1941), a po II wojnie światowej miała miejsce dekolonizacja, podczas której muzułmańskie fundamentalistyczne grupy radykalizowały swoje działania. Mimo to, były one wspierane w trakcie zimnej wojny przez część państw NATO (głównie przez Stany Zjednoczone i Wielką Brytanię) w celu zabezpieczenia się przed potencjalną ekspansją ze strony Związku Radzieckiego.
Pod koniec lat 70. XX wieku część muzułmańskich grup fundamentalistycznych zaczęła również praktykować militaryzm. W 1979 roku miała w Iranie miejsce rewolucja islamska, w wyniku której władzę przejął Ruhollah Chomejni i po proklamacji Islamskiej Republiki Iranu ustanowił surowe prawo oparte na Koranie. Przejęcie władzy przez Chomejniego było uważane za sukces islamskiego fundamentalizmu.
Działania fundamentalistów doprowadziły również do wycofania się wojsk radzieckich z Afganistanu w 1989 roku oraz do wybuchu w 1991 roku wojny domowej w Algierii.
Aktualnie działającymi islamskimi organizacjami fundamentalistycznymi są m.in. Al-Kaida, Armia Sprawiedliwych, Asz-Szabab, Boko Haram, Dżama’a Islamijja, Egipski Dżihad, Grupa Abu Sajjafa, Hamas, Hizb at-Tahrir, Państwo Islamskie oraz Talibowie z Afganistanu i Pakistanu. Każda z wymienionych grup prowadzi działalność terrorystyczną.
Różnice między islamskim fundamentalizmem a islamizmem.
Kwestia praw kobiet.
Islamiści na popierają edukację kobiet oraz ich udział w życiu politycznym i społecznym (m.in. poprzez pracę), są jednak za obowiązkowym noszeniem przez nie czadorów; fundamentaliści twierdzą, że udział kobiety w życiu społecznym powinien się ograniczać wyłącznie do domu.
Kwestia zmian w społeczeństwie.
Zwolennicy islamizmu twierdzą, że społeczeństwo zostanie zislamizowane dzięki reformom społecznym i politycznym; fundamentaliści dążą natomiast do przeprowadzenia zmian w wyniku przeprowadzenia rewolucji.
Krytyka i obrona terminu.
Termin islamskiego fundamentalizmu został uznany za wprowadzający w błąd przez osoby sugerujące, że wszyscy muzułmanie są fundamentalistami, ponieważ wierzą w doskonałość Koranu. W latach 90. XX wieku państwach byłego ZSRR używały tego terminu jako synonim wahhabizmu, z kolei w Zachodniej Europie islamski fundamentalizm był uważany za synonim islamizmu.
John Esposito skrytykował termin islamskiego fundamentalizmu za jego związek z aktywizmem politycznym, ekstremizmem, fanatyzmem, terroryzmem i antyamerykanizmem; uznał, że terminami poprawnie opisującymi tę doktrynę są "islamskie odrodzenie" i "islamski aktywizm". Amerykański naukowiec Eli Berman proponuje również termin "radykalnego islamu", który odnosi się do ekstremistycznych ruchów islamskich powstałych po I wojnie światowej.
Według Bernarda Lewisa, termin fundamentalizmu jest związany z częścią kościołów i organizacji protestanckich, które ściśle przestrzegały zasady sola scriptura i sprzeciwiały się teologom chrześcijańskim mającym liberalny punkt widzenia wobec Biblii, którego nie ma wśród teologów islamskich wobec Koranu. Termin islamskiego fundamentalizmu jest uważany za pejoratywny.
Amerykański pisarz Anthony Dennis akceptuje powszechne używanie terminu islamskiego fundamentalizmu oraz uważają ten ruch za ogólnoświatowy; Dennis zwrócił uwagę na przeplatanie się w nim celów społecznych, religijnych i politycznych. Innymi zwolennikami tego twierdzenia byli muzułmańscy filozofowie jak Syryjczyk Sadik Dżalal al-Azm i Egipcjanin Hassan Hanafi; według al-Azma, poprawnym jest nazywanie ruchów islamskich fundamentalistycznymi. Hanafi podzielił to samo zdanie i uznał również, że znalezienie bardziej odpowiedniego terminu byłoby trudne.
Stosunek do państwa świeckiego i łamanie praw człowieka.
Dążenie islamskiego fundamentalizmu do ustanowienia prawa na szariacie jest sprzeczne z koncepcją świeckiego (tym samym przeciwne wobec rozdziału państwa i religii) i demokratycznego państwa oraz z powszechną deklaracją praw człowieka. Wśród praw człowieka łamanych przez fundamentalistów są m.in. wolność religijna, wolność słowa oraz równouprawnienie płci.
Badania.
W latach 1987-1995 na Uniwersytecie w Chicago prowadzono Projekt Fundamentalizm, który był poświęcony badaniu fundamentalizmów w największych religiach świata, w tym w islamie.
W 2013 roku przeprowadzono badanie, które wykazało, że fundamentalizm islamski jest powszechny wśród muzułmanów mieszkających w Niemczech; większość badanych muzułmanów stwierdziło, że chciałoby wprowadzenia szariatu, około 75% odrzucało pluralizm w religii, natomiast 44% deklarowało się jako fundamentaliści.
Wśród mieszkających w Europie muzułmanów powszechne było uznawanie rządów państw zachodnioeuropejskich jako wrogo nastawionych do islamu; po pojawieniu się Państwa Islamskiego znaczna część tych muzułmanów zmieniła swoje zdanie w tej kwestii.

</doc>
<doc id="5340720" url="https://pl.wikipedia.org/wiki?curid=5340720" title="Soufiane Gadoum">
Soufiane Gadoum

Soufiane Gadoum (arab. سفيان كادوم, ur. 28 lipca 1988) – marokański piłkarz, grający jako defensywny pomocnik w Racingu Casablanca.
Klub.
Początki.
Zaczynał karierę w Rachadzie Bernoussi.
Difaâ El Jadida.
Następnie dołączył do Difaâ El Jadida.
W sezonie 2011/2012 (pierwszym dostępnym na stronie Transfermarkt) zagrał 16 spotkań.
W kolejnym sezonie zagrał 26 meczów, zdobył bramkę i asystę.
W sezonie 2013/2014 rozegrał 25 spotkań i miał 5 asyst.
W sezonie 2014/2015 wystąpił w 18 meczach, w których asystował czterokrotnie.
Raja Casablanca.
13 sierpnia 2015 roku dołączył do Raja Casablanca. W tym klubie debiut zaliczył 31 października 2015 roku w meczu przeciwko Maghreb Fez (3:0 dla Raja). Wszedł na boisko w 79. minucie, zastępując Yassine’a Salhiego. Łącznie wystąpił w dwóch spotkaniach.
Ittihad Tanger.
4 sierpnia 2016 roku został zawodnikiem Ittihadu Tanger. W tym klubie debiut zaliczył 27 sierpnia 2016 roku w meczu przeciwko Difaâ El Jadida (4:1 dla zespołu Gadouma). Na boisku pojawił się w 80. minucie, zastąpił Bakra El Helaliego. Łącznie zagrał 11 spotkań w lidze.
Dalsza kariera.
W latach 2017–2019 grał w klubie, który jest „nieznany” przez bazę Transfermarkt.
11 września 2019 roku dołączył do Racingu Casablanca.

</doc>
<doc id="5340722" url="https://pl.wikipedia.org/wiki?curid=5340722" title="Matteo Arnaldi">
Matteo Arnaldi

Matteo Arnaldi (ur. 22 lutego 2001 w San Remo) – włoski tenisista.
Kariera tenisowa.
W karierze zwyciężył w jednym singlowym turnieju cyklu ATP Challenger Tour. Ponadto wygrał dwa singlowe oraz jeden deblowy turniej rangi ITF.
W 2022 roku podczas igrzysk śródziemnomorskich w Oranie zdobył złoty medal w grze podwójnej, startując w parze z Francesco Passaro.
W rankingu gry pojedynczej najwyżej był na 131. miejscu (14 listopada 2022), a w klasyfikacji gry podwójnej na 286. pozycji (8 sierpnia 2022).

</doc>
<doc id="5340724" url="https://pl.wikipedia.org/wiki?curid=5340724" title="Ahmad Nawaf al-Ahmad al-Sabah">
Ahmad Nawaf al-Ahmad al-Sabah



</doc>
<doc id="5340732" url="https://pl.wikipedia.org/wiki?curid=5340732" title="Manuel Torres (ur. 1991)">
Manuel Torres (ur. 1991)

Manuel Torres Jiménez (ur. 5 stycznia 1991 w La Algabie) – hiszpański piłkarz występujący na pozycji pomocnika i napastnika. Od 2022 roku zawodnik Wieczystej Kraków.
Życiorys.
Wychowanek Betisu. Seniorską karierę rozpoczynał w 2010 roku. Początkowo grał w rezerwach Villarrealu, Mallorki i FC Schalke 04. W 2013 roku podpisał kontrakt z Karlsruher SC. W 2. Bundeslidze zadebiutował 16 sierpnia w przegranym 1:2 meczu z Greuther Fürth. W 2015 roku uczestniczył w przegranych meczach barażowych z Hamburger SV o 1. Bundesligę. Torres był podstawowym zawodnikiem Karlsruher SC do końca 2016 roku, kiedy to doznał kontuzji uda, wykluczającej go z gry do końca sezonu. Następnie przeszedł do Greuther Fürth, w którym występował przez pół roku, rozegrawszy siedem meczów w pierwszej drużynie. Ogółem w barwach Karlsruher SC i Greuther Fürth wystąpił w 105 spotkaniach w 2. Bundeslidze, zdobywając 14 bramek. W styczniu 2018 roku został zawodnikiem AEL Limassol. W Protathlima A’ Kategorias zadebiutował 3 marca w przegranym 1:5 spotkaniu z Apollonem Limassol. Ze swoim klubem Torres zdobył w 2019 roku Puchar Cypru. Z AEL uczestniczył także w sezonie 2021/2022 w meczach Ligi Konferencji Europy z KF Vllaznia i Qarabağ FK. W najwyższej cypryjskiej klasie rozgrywkowej wystąpił łącznie w 95 meczach, zdobywając 11 goli. We wrześniu 2022 roku podpisał kontrakt z Wieczystą Kraków.

</doc>
<doc id="5340733" url="https://pl.wikipedia.org/wiki?curid=5340733" title="Kulmim-Asmara">
Kulmim-Asmara



</doc>
<doc id="5340734" url="https://pl.wikipedia.org/wiki?curid=5340734" title="Asmara (Sahara Zachodnia)">
Asmara (Sahara Zachodnia)



</doc>
<doc id="5340736" url="https://pl.wikipedia.org/wiki?curid=5340736" title="Manuel Torres Jiménez">
Manuel Torres Jiménez



</doc>
<doc id="5340740" url="https://pl.wikipedia.org/wiki?curid=5340740" title="Port lotniczy Asmara (Sahara Zachodnia)">
Port lotniczy Asmara (Sahara Zachodnia)



</doc>
<doc id="5340761" url="https://pl.wikipedia.org/wiki?curid=5340761" title="Karol (król Zjednoczonego Królestwa)">
Karol (król Zjednoczonego Królestwa)



</doc>
<doc id="5340771" url="https://pl.wikipedia.org/wiki?curid=5340771" title="Karol (książę Walii)">
Karol (książę Walii)



</doc>
<doc id="5340773" url="https://pl.wikipedia.org/wiki?curid=5340773" title="Karol (król Wielkiej Brytanii)">
Karol (król Wielkiej Brytanii)



</doc>
<doc id="5340778" url="https://pl.wikipedia.org/wiki?curid=5340778" title="Prime Show MMA">
Prime Show MMA

Prime Show MMA – polska federacja organizująca gale typu freak show fight, założona w 2021 roku z siedzibą we Wrocławiu. Pojedynki toczone są głównie na zasadach MMA, czasami odbywają się w boksie czy kick-boxingu, podczas których walczą celebryci, youtuberzy, raperzy, influencerzy czy inne znane osoby ze świata mediów. Twarzą federacji jest znany celebryta oraz amatorski pięściarz Kasjusz „Don Kasjo" Życiński, a właścicielami są włodarze znani także z innej federacji promującej walki profesjonalistów w MMA i K-1 - Fight Exclusive Night, Bartosz Szuba oraz Kamil Birka, zaś prezesem jest Tomasz Bezrąk.
Historia.
Prime 1: Zadyma
Pierwsza edycja Prime Show MMA odbyła się 19 lutego 2022 w łódzkiej Atlas Arenie. Walką wieczoru gali było starcie pomiędzy youtuberami, Łukaszem „Kamerzystą" Wawrzyniakiem a Markiem „Kruszwilem" Kruszelem. Walka zakończyła się niezwykle szybkim zwycięstwem „Kamerzysty". Wawrzyniak potrzebował tylko 13 sekund na znokautowanie „Kruszwila". Co-Main Eventem był pojedynek bokserski w specjalnych rękawicach meksykańskich, pomiędzy twarzą federacji - Kasjuszem „Don Kasjo" Życińskim oraz aktorem znanym m.in. z paradokumentu Lombard. Życie pod zastaw i zyskującym popularność freak fighterem - Mateuszem „Muranem" Murańskim. Pojedynek zwyciężył bardziej doświadczony „Don Kasjo". Na gali odbyła się również pierwsza w historii freak fightów walka polityczna. W oktagonie spotkali się znany z kontrowersyjnych wypowiedzi lewicowy aktywista - Jaś Kapela oraz były dziennikarz TVP Info i przedstawiciel prawicy - Ziemowit Piast Kossakowski. Walka ta była największym zaskoczeniem gali, ponieważ skazywany na porażkę przez bukmacherów Kapela zakończył walkę w pierwszej rundzie. Nie małym skandalem było również niepojawienie się na gali Adama Soroko, który miał skrzyżować rękawice ze znanym z programu „" - Damianem „Stiflerem" Zduńczykiem. Federacja poinformowała o odwołaniu walki dopiero w momencie gdy zawodnicy mieli wchodzić do oktagonu. Po tym incydencie na federacje Prime wylała się fala krytyki. 
Prime 2: Kosmos
Druga edycja Prime odbyła się 9 lipca 2022 w Gdynia Arenie. Walką wieczoru tego wydarzenia był pojedynek dwóch byłych zawodników KSW: popularnym w ostatnim czasie Północnym Irlandczykiem, Normanem „Storminem" Parke, który walczył w przeszłości również dla federacji UFC i Fame MMA oraz Grzegorzem "Szulim" Szulakowskim. Walkę wygrał faworyzowany przez bukmacherów „Stormin". Co-Main Eventem drugiej gali Prime była budząca kontrowersje walka celebryty - Damiana „Stiflera" Zduńczyka z potężnym, 150-kilowym zapaśnikiem z Senegalu, Serigne „Bombardierem" Ousmane Dią. Walkę wygrał cięższy o 60 kg Senegalczyk. W walce kobiet, zmierzyły się debiutujące influencerki młodego pokolenia, tik-tokerka - Dominika Rybak pokonała youtuberkę i instagramerkę - Klaudie „Klaudusiek" Kapuśniak w kickboxingu na zasadach K-1. Na gali odbyła się również walka byłego zawodnika KSW - Marcina „Polish Zombie" Wrzoska z słynnym ochroniarzem „Oszusta z Tindera" - Piotrem „Peterem" Kaluskim. Starcie w formule K-1 wygrał doświadczony „Polish Zombie". Poza tym ulubieniec kibiców Michał „Bagietka" Gorzelańczyk udusił Jana „Pacio" Pateckiego, kuzyna popularnego „Pateca" z Ekipy. Konrad „Skolim Skolimowski początkujący wokalista disco-polo rozbił kontrowersyjnego lewicowego aktywistę - Jasia Kapele. Drugą szanse od organizacji dostał Adam Soroko, który zmierzył się z kojarzonym z „Love Island" Pawłem „Tyborim" Tyburskim w formule K-1 w małych rękawicach. Tym razem Soroko wyszedł do walki, jednak przegrywając już w pierwszej rundzie przez TKO.
Prime 3: Street Fighter
Trzecia gala Prime Show MMA odbyła się 1 października 2022 w Radomiu. W walce wieczoru rękawice skrzyżowały, influencerka oraz była dziewczyna trapera Czuuxa - Martyna „Pysia" Zbirańska i członkini "Natsu World" oraz przyjaciółka topowej influencerki Natsu - Paulina Hornik. Walkę wygrała Hornik poprzez TKO w pierwszej rundzie. W co-main evencie w formule bokserskiej zmierzyli się youtuber prowadzący kanał "Podróże Wojownika" - Piotr Pająk oraz zawodnik KSW - Daniel „Rutek" Rutkowski. Walkę wygrał bardziej doświadczony Rutek. Po main evencie odbył się super fight w budce telefonicznej, bez zasad i bez limitu czasowego. Do budki weszli dwaj pato-influencerzy, Łukasz "Kamerzysta" Wawrzyniak oraz Jakub Lasik. Po 38 sekundach walka została przerwana na korzyść Wawrzyniaka. Kolejni pato-youtuberzy - Bagietka i Robalini zmierzyli się w kolejnym pojedynku bez zasad. Walkę wygrał ten pierwszy, poprzez duszenie rywala na początku pierwszej odsłony rundowej. W walce kobiet zmierzyły się dwie influencerki - Dagmara Szewczyk oraz znana z poprzedniej gali Dominika Rybak. Walkę po 3 rundach zwyciężyła ta druga, dopisując tym samym drugie zwycięstwo do rekordu. 

</doc>
<doc id="5340779" url="https://pl.wikipedia.org/wiki?curid=5340779" title="Eugenia Dudzik">
Eugenia Dudzik

Eugenia Dudzik z domu Niemyt (ur. 20 kwietnia 1926 w Poznaniu, zm. 22 października 2018) – polska pedagożka, działaczka społeczna, honorowa obywatelka Olsztyna.
Życiorys.
Eugenia Dudzik wychowywała się w Poznaniu. Okres II wojny światowej spędziła w Warszawie. Po ukończeniu Liceum Pedagogicznego w Poznaniu w 1946 zaczęła pracować w szkole podstawowej w Brąswałdzie na Warmii. Prowadziła zajęcia z gospodarstwa domowego dla młodzieży oraz chór i kółko teatralne dla dzieci. Pracowała w olsztyneckim domu dziecka (od 1947), w Ostródzie, w Barczewie jako kierowniczka przedszkola. Od 1956 uczyła plastyki i techniki w Szkole Podstawowej nr 2 w Olsztynie. Była opiekunką szkolnego koła PCK. W międzyczasie ukończyła studium nauczycielskie i studia na Uniwersytecie Gdańskim, gdzie uzyskała tytuł magistra pedagogiki. Od 1963 do 1973 była nauczycielką I Liceum Ogólnokształcącego w Olsztynie. Była opiekunką koła PCK i Społeczną Instruktorką Młodzieży. Działała społecznie na rzecz domów dziecka i domów starców. Pracowała później w Wojewódzkiej Poradni Wychowawczo-Zawodowej. W latach 1974–1997 była dyżurną telefonu zaufania. Od 1981 związana z Wyższą Szkołą Pedagogiczną w Olsztynie. Była członkinią, a następnie wiceprezeską Olsztyńskiego Stowarzyszenia Chorych Reumatycznie. Sprawowała opiekę nad Galerią Osób Niepełnosprawnych.
Po przyjściu na emeryturę nadal była zaangażowana społecznie. W 1994 była wśród inicjatorów powołała Uniwersytet Trzeciego Wieku. Od 1995 była jego społeczną kierowniczką, a w latach 1997–2007 prezeską Stowarzyszenia Warmińsko-Mazurskiego Uniwersytetu Trzeciego Wieku w Olsztynie. Od 2003, jako stypendystka Prezydenta Miasta Olsztyna, prowadziła terapię zajęciową dla słuchaczy UTW oraz osób niepełnosprawnych w domach opieki społecznej i domach dziennego pobytu.
Eugenia Dudzik zajmowała się również malarstwem.
Córka Leona. Żonata z Marianem Dudzikiem. Pochowana na Cmentarzu Komunalnym w Olsztynie.

</doc>
<doc id="5340781" url="https://pl.wikipedia.org/wiki?curid=5340781" title="Osiedle Lotnisko (Grudziądz)">
Osiedle Lotnisko (Grudziądz)



</doc>
<doc id="5340787" url="https://pl.wikipedia.org/wiki?curid=5340787" title="Zmarli w roku 1918">
Zmarli w roku 1918

Lista osób zmarłych w 1918:

</doc>
<doc id="5340791" url="https://pl.wikipedia.org/wiki?curid=5340791" title="Szoferka">
Szoferka



</doc>
<doc id="5340794" url="https://pl.wikipedia.org/wiki?curid=5340794" title="Język lisu wschodni">
Język lisu wschodni



</doc>
<doc id="5340795" url="https://pl.wikipedia.org/wiki?curid=5340795" title="Potworna słodycz">
Potworna słodycz

 – seinen-manga autorstwa Spicy Aoki, publikowana na łamach magazynu „Gekkan Comic Alive” wydawnictwa Kadokawa Shoten od lutego 2018.
W Polsce prawa do dystrybucji mangi wykupiło Studio JG.
Fabuła.
Kuroe Akaishi jest określana przez kolegów z klasy jako „Psycho-tan” i jest wyrzutkiem w szkole. Cierpi na rzadką, nieuleczalną chorobę, która w losowych momentach powoduje deformacje jej ciała. Pewnego dnia jest zaskoczona, gdy Arata Minami, popularny chłopak z jej klasy, zaczyna zwracać na nią uwagę. Niedługo potem dowiaduje się od matki, że w rzeczywistości jest kaijū, co potwierdza realistyczny „sen” z zeszłej nocy, w którym jej postać potwora szalała w Tokio. Kuroe nie potrafi jednak zaakceptować tej informacji i podchodzi do niej lekceważąco. Martwi się również, że Arata nie zaakceptuje jej z powodu tego, kim jest (zarówno w formie ludzkiej, jak i potwornej).
Publikacja serii.
Pierwszy rozdział mangi został opublikowany w lutym 2018 na łamach magazynu „Gekkan Comic Alive”. Poprzednie prace Spicy Aoki były wydawane w magazynach skierowanych do dziewcząt (shōjo), dlatego autorka była zaniepokojona, gdy magazyn skierowany do mężczyzn (seinen) postanowił wydać jej serię. Aoki myślała, że będzie musiała uczynić serię skierowaną bardziej do chłopaków, dopóki redaktorzy nie doradzili jej, że „ta historia naprawdę najlepiej działa jako shōjo”, nawet jeśli będzie wydawana w magazynie seinen. Pierwszy tom tankōbon został wydany 23 czerwca 2018 nakładem wydawnictwa Kadokawa Shoten, zaś według stanu na 21 stycznia 2022, do tej pory opublikowano 6 tomów.
W Polsce prawa do dystrybucji mangi nabyło Studio JG, o czym poinformowano 5 sierpnia 2022, zaś premiera odbyła się 21 października tego samego roku.

</doc>
<doc id="5340798" url="https://pl.wikipedia.org/wiki?curid=5340798" title="Armatohaubica samobieżna wz. 2000 Zuzana">
Armatohaubica samobieżna wz. 2000 Zuzana



</doc>
<doc id="5340800" url="https://pl.wikipedia.org/wiki?curid=5340800" title="Pawłowo (rejon głębocki)">
Pawłowo (rejon głębocki)

Pawłowo – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Urzecze.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 46 osób, 8 było wyznania rzymskokatolickiego a 38 prawosławnego. Jednocześnie 8 mieszkańców zadeklarowało polską a 38 białoruską przynależność narodową. Było tu 7 budynków mieszkalnych. W 1931 w 8 domach zamieszkiwały 53 osoby.
Wierni należeli do parafii prawosławnej w Zaborzu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5340801" url="https://pl.wikipedia.org/wiki?curid=5340801" title="Drift (projekt Underworld)">
Drift (projekt Underworld)

Drift – projekt muzyczno-wizualny zespołu Underworld, zapoczątkowany 1 listopada 2018 roku jako seria nagrań audio i wideo publikowanych online co tydzień przez 52 tygodnie. Składał się z 5 części (Episodes): "Dust", "Atom", "Heart", "Space" i "Game". W realizacji przedsięwzięcia uczestniczyli zaproszeni muzycy, w tym DJ i producent Ø [Phase] oraz australijski eksperymentalny zespół The Necks.
Historia i założenia.
1 listopada 2018 roku zespół Underworld zapoczątkował projekt muzyczno-wizualny "Drift Series 1", którego założeniem było wydawanie nowego materiału co tydzień przez 52 tygodnie.
Rick Smith w wywiadzie dla tygodnika tygodnika Billboard tak wyjaśniał motywy podjęcia tego projektu:
W innym wywiadzie, dla magazynu Torture the Artist, Karl Hyde stwierdził, iż obaj z Rickiem Smithem rozpoczynając projekt projekt "Drift" zdecydowali się odejść od koncepcji tradycyjnego albumu, którego produkcja w ich przypadku zajmowała trzy lata. Tym razem postawili na internet i zespół produkcyjny Tomato (którego sami są częścią). Przyjęcie takiej koncepcji umożliwiło im szybkie docieranie do globalnej publiczności, a świadomość, że wielu odbiorców słyszy to, co powstaje dzięki projektowi "Drift", dawała im o wiele większą elastyczność w działalności na żywo oraz możliwość dostosowania występów do różnych rodzajów festiwali, zwłaszcza kiedy musieli grać kilka nocy w tym samym miejscu. Wszystko to razem sprawiło, iż tworzyli dużo więcej materiału muzycznego, niż w przypadku sesji nagraniowej pojedynczego albumu.
Projekt "Drift" rozpoczął się jako eksperymentalna podróż bez określonego celu. Podczas tej podróży Karl Hyde i Rick Smith zatrzymali się w szopie dla świń w Essex, na torze Rockingham Speedway, w pokoju hotelowym w Reykjaviku, w studiach AIR i na serii małych koncertów w Amsterdamie, Manchesterze i Londynie. Później doszły koncerty w różnych miejscach na świecie, w tym w Sydney Opera House (cztery wieczory) i w Ameryce Północnej. 
Nazwa.
Nazwa "Drift" wzięła się od pasji do wyścigów samochodowych typu drift, jaką przejawiał Haydn Cruickshank, projektant oświetlenia współpracujący z Underworld. Pasja ta okazała sie na tyle zaraźliwa, że kiedy Rick Smith szukał inspiracji do nazwy projektu, wybór padł właśnie na „drift”. Z czasem obaj muzycy bliżej zainteresowali się tym sportem zawierając znajomości z biorącymi w nim udział zawodnikami.
"Episode 1: Dust".
Pomiędzy listopadem a początkiem grudnia 2018 roku powstawały nowe kompozycje i filmy, które zespół udostępniał za pośrednictwem swojej strony internetowej underworldlive.com. Wszystkie czwartkowe edycje zostały rozszerzone i rozwinięte i połączone w jedną historię opowiedzianą przy pomocy muzyki, filmu i tekstu i wydaną 6 grudnia za pośrednictwem wszystkich głównych platform streamingowych w formie digital download pod tytułem "Drift Episode 1: Dust". W realizacji odcinka z zespołem współpracowali DJ i producent Ø [Phase] oraz australijski eksperymentalny zespół The Necks. Wśród utworów znalazł się jeden stworzony w ramach projektu Manchester Street Poem. Muzycznie "Dust" oscylował między techno, acid techno i ambient. 
Lista utworów.
Lista według Discogs:
"Episode 2: Atom".
Zawartość tego odcinka stanowią: minimalistyczny, utrzymany w stylu hipnotycznego techno „Appleshine”, po którym następują: pastoralny „Molehill”, 15-minutowy, utrzymany w klimacie analogowej muzyki maszynowej „Threat of Rain”, „Brussels” i elektroniczno-karnawałowy, nowoorleański „Soniamode”. Przy realizacji tego utworu z zespołem współpracował felietonista dziennika The Guardian, Aditya Chakrabortty. Całość wieńczy 47-minutowy, nagrany z The Necks „Appleshine Continuum”.
Lista utworów.
Lista według Discogs:
"Episode 3: Heart".
Na ten odcinek projektu złożyło się 5 utworów: „Dune”, „Custard Speedtalk”, „This Must Be Drum Street”, „Pinetum” i „Poet Cat. Muzycznie odcinek ten charakteryzuje hiper przestrzenny soul, wielkomiejskie electro, ciężkie, perkusyjne techno i fragmenty transmisji radiowych.
Lista utworów.
Lista według Discogs:
"Episode 4: Space".
6 utworów, tworzących ten odcinek: „Listen To Their No”, „Schiphol Test”, „Hundred Weight Hammer”, „Doris”, „Altitude Dub” i „Border Country”, (zrealizowany we współpracy z Ø [Phase]) jest utrzymanych w klimacie techno, dubu i sugestywnego ambientu. Według założeń twórców miała to być „muzyka na pola, muzyka do namiotów i na słuchawki; muzyka, w której można się zatracić”.
Lista utworów.
Lista według Discogs:
"Episode 5: Game".
Ostatni, piąty odcinek projektu, "Game", zawiera 6 utworów: „Toluca Stars” (nawiązujący tytułem do miejsca powstania, miasta Toluca w Meksyku), „Mile Bush Pride”, „Imagine A Box”, „Tree And Two Chairs”, „Give Me The Room” (we współpracy z Ø [Phase]) i „S T A R”. Według twórców "Game" ma być „znakiem drogowym, który wskazuje na przyszłość”.
Lista utworów.
Lista według Discogs:
"Drift Series 1".
Drift Series 1 – dziesiąty album studyjny Underworld, wydany 1 listopada 2019 roku jako digital download i 22 listopada jako box set.
Album doszedł do 3. miejsca na liście UK Dance Albums.
Wydania.
Album "Drift Series 1" wydany został 52 tygodnie po zapoczątkowaniu projektu "Drift" i jest zbiorem wizjonerskich dokonań Underworld z tego okresu, który zawiera utwory muzyczne i filmy, które przekraczają granice gatunków i kontynentów, tworzone w pokojach hotelowych, kuchniach, autobusach turystycznych, samochodach i studiach. Niektóre z utworów zespół zrealizował we współpracy z zaproszonymi producentami techno i muzykami z innych krajów. 
1 listopada 2019 roku album został wydany w Wielkiej Brytanii, Europie i w Stanach Zjednoczonych jako digital download (40 plików FLAC) nakładem Smith Hyde Productions. W tym samym dniu wydany został również (jako podwójny LP) album-sampler "Drift Series 1 – Sampler Edition". 22 listopada został wydany w Wielkiej Brytanii i Europie nakładem Caroline International jako box set, na który złożyło się 6 płyt CD, CD sampler (wydany wcześniej jako samodzielna płyta) oraz płyta Blu-ray z filmami.
Lista utworów.
"Drift Series 1 – Sampler Edition".
Lista według Discogs:
"Drift Series 1".
Lista według Discogs:
Ep1 Dust
Ep2 Atom
Ep3 Heart
Ep4 Space
Ep5 Game
Underworld And The Necks
Sampler Edition
Series 1 Films
Do box setu dołączono 80-stronicową książkę artystyczną dokumentującą roczny proces twórczy.
650 kopii zostało ręcznie ponumerowanych i podpisanych przez Karla Hyde’a i Ricka Smitha, wyłącznie dla ich sklepu internetowego na underworldlive.com.
"Drift Series 1 – Complete".
12 czerwca 2020 roku zawartość box setu z 2019 roku została wznowiona nakładem Smith Hyde Production w formie digital download (40 plików FLAC). Wydawnictwo zawieralo utwory z tych samych CD, które weszły w skład box setu, jedynie zamiast "Series 1 Films" znalazły się w nim nagrania koncertowe Underworld z Amsterdamu:
RicksDubbedOutDriftExperience (Live In Amsterdam)
18 września nakładem Caroline International wznowiony został box set z 2019 roku z dołączoną płytą CD z nagraniami koncertowymi zespołu; w tym samym dniu wytwórnia wydała również cyfrową wersję "Drift Series 1 – Complete" z 12 czerwca.
Odbiór.
Opinie krytyków.
Album otrzymał powszechne pochwały na podstawie 8 recenzji krytycznych.
„"Drift Series 1" to wspaniały materiał i świetne przypomnienie, kiedy techno było raczej ścieżką dźwiękową do czasów, w których podekscytowani redaktorzy tabloidów dostawali szału, niż kiepskim tłem muzycznym, które później towarzyszyło wszystkiemu, od telewizyjnych reklam samochodów, gier komputerowych po wizyty w sklepach sieciowych na High Street” – uważa Guy Oddy z The Arts Desk.
Celine Teo-Blockey z Under the Radar oceniając wysoko album podsumowuje przy okazji rolę zespołu w brytyjskiej muzyce tanecznej: „Smith i Hyde byli obecni w początkach brytyjskiego Summer of Love, kiedy to house przeniósł się z chicagowskich magazynów na otwarte przestrzenie w całej Anglii. Pomogli oni wyprowadzić house z podziemia na listy przebojów, zmieniając na zawsze kulturę taneczną. Underworld pozostają protoplastami i nadal doskonalą się w elektronice osadzonej w ludzkim sercu – niezależnie od tego, jak bardzo zautomatyzowane są ich wokale, wyczarowują oni stany emocjonalne, nawet z dala od parkietu. A tutaj [na Drift Series] nadal rzeźbią nowe szczyty w ciągle ewoluującym cyfrowym blasku”.
Według Maca McNaughtona z magazynu The Music Underworld „w zadziwiający sposób dokonał rzeczy niewiarygodnej: sześć płyt, które nie sprawiają wrażenia przytłaczających czy pobłażliwych. "Drift" konsekwentnie przyspiesza, potem płynie w innym kierunku, by następnie znów wystartować w nowym.” „Ciesz się tą jazdą” – zachęca recenzent.
Bardzo wysoko ocenił wydawnictwo Paul Carr z magazynu PopMatters dając mu 9 punktów z 10 możliwych. W jego ocenie „stwierdzenie, że "Drift Series 1" to wciągające doświadczenie jest niedopowiedzeniem. To album, który zaprasza do rozbicia namiotu i zaszycia się w nim na miesiąc. Tak czy inaczej, zespół stworzył sześć bardzo różnych, równie genialnych albumów Underworld, i to tylko wtedy, gdy zdecydujesz się słuchać ich w sposób ciągły. Piękno tego projektu polega na tym, że można zanurzyć się w nim i z niego zrezygnować, albo ułożyć utwory w dowolny sposób na swoich listach odtwarzania. (…) Zarówno Rick Smith jak i Karl Hyde brzmią jak natchnieni, ten pierwszy kieruje muzykę w niezbadane rejony, podczas gdy Hyde nieustannie pokazuje, dlaczego jest tak niedocenianym, genialnym tekściarzem z kupletami, które mogą być nonsensowne, ale równie dobrze mogą być najgłębiej genialną rzeczą, jaką kiedykolwiek słyszeliście”. "Drift" to „oszałamiająca artystyczna wypowiedź muzyków, nie tylko głęboko zanurzonych w procesie twórczym, ale także wyzwolonych przez szalone wyzwanie, które postawili sobie nieco ponad rok temu” – podsumowuje autor.
Eero Holi z magazynu Clash uważa iż "Drift" jest „ świadectwem możliwości, jakie otwiera cyfrowy krajobraz: bezpośrednie zaangażowanie fanów, ekskluzywne pobrania i przedsprzedaż biletów, wszystko. Biorąc wszystkie te pomysły i korzystając z nich, Underworld wkracza tam, gdzie większość artystów boi się stąpać”.
„Fakt, że "Drift" potrafi nieść poważne polityczne i socjologiczne przesłanie, zachowując przy tym lekkość i humor, pokazuje nam, jakimi rzemieślnikami są Karl Hyde i Rick Smith” – dowodzi Simon Tucker z magazynu Louder Than War.
Esme Bennett z magazynu The Quietus ocenia, że „elementy zaskoczenia i znajomości współpracują ze sobą, tworząc głęboką, ciemną i wspaniałą dziurę, nie do opanowania z samej swojej natury i pięknie chaotyczną. Wszystkie istotne składniki Underworld są tam obecne. Hipnotyzujący i monotonny wokal Karla Hyde’a, glitchowe techno Ricka Smitha i dezorientujące acidowe syntezatory często wchodzą w skład tej mieszanki, ale [też] często nowe elementy ujawniają nową stronę wciąż rosnącego pastwiska Underworld”.
Wyróżnienia.
Album w 2019 roku zajął:

</doc>
<doc id="5340806" url="https://pl.wikipedia.org/wiki?curid=5340806" title="Piotrowszczyzna (majątek w sielsowiecie Urzecze)">
Piotrowszczyzna (majątek w sielsowiecie Urzecze)

Piotrowszczyzna – dawny majątek. Tereny, na których leżał, znajdują się obecnie na Białorusi, w obwodzie witebskim, w rejonie głębockim, w sielsowiecie Urzecze.
Historia.
W 1870 roku folwark leżał w wołoście Zalesie, w powiecie dziśnieńskim guberni wileńskiej.
Folwark Piotrowszczyzna został opisany w Słowniku geograficznym Królestwa Polskiego. Z opisu wynika, że w 1887 roku folwark liczył 226 dziesięcin ziemi dworskiej. Folwark należał do Korsaków.
W latach 1921–1945 folwark a następnie majątek leżał w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 54 osoby, 43 było wyznania rzymskokatolickiego a 11 prawosławnego. Jednocześnie wszyscy mieszkańcy zadeklarowali polską przynależność narodową. Było tu 8 budynków mieszkalnych. W 1931 w 9 domach zamieszkiwało 96 osób.
Wierni należeli do parafii rzymskokatolickiej w Udziale i parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5340808" url="https://pl.wikipedia.org/wiki?curid=5340808" title="Kamila (księżna Kornwalii)">
Kamila (księżna Kornwalii)



</doc>
<doc id="5340809" url="https://pl.wikipedia.org/wiki?curid=5340809" title="Połowica">
Połowica

Połowica (; ) – wieś na Białorusi, w obwodzie witebskim, w rejonie głębockim, w sielsowiecie Zalesie.
Historia.
W czasach zaborów wieś w gminie Zaleś w powiecie dzisieńskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 145 osób, 9 było wyznania rzymskokatolickiego, 136 prawosławnego. Jednocześnie 4 mieszkańców zadeklarowało polską a 141 białoruską przynależność narodową. Były tu 24 budynki mieszkalne. W 1931 w 26 domach zamieszkiwało 125 osób.
Wierni należeli do parafii rzymskokatolickiej w Hermanowiczach i parafii prawosławnej w Szkuncikach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5340810" url="https://pl.wikipedia.org/wiki?curid=5340810" title="Sara Gliksman">
Sara Gliksman

Sara Gliksman-Fajtlowicz, także: Sura Bajla Majerowicz, p.v. Gliksman, s.v. Fajtlowicz, ur. jako Sara Majerowicz (hebr. שרה גליקמן, ur. 28 listopada 1909 w Łodzi, zm. 2005 w Tel Awiwie w Izraelu) – izraelska malarka pochodzenia polskiego.
Życiorys.
Istnieją liczne rozbieżności co do daty urodzenia malarki. Źródła internetowe, noty biograficzne oraz portale aukcyjne podają dwie daty i dwa miejsca urodzenia - 4 kwietnia 1910 w Chęczynie oraz 28 listopada 1915 w Łodzi, jednocześnie podając datę jej śmierci na lata 1943/1944. Sara Gliksman-Fajtlowicz w jednym z udzielonych wywiadów określiła swoją datę urodzenia na 1915. Według danych Archiwum Państwowego w Łodzi urodziła się 28 listopada 1909 jako Sura Bajla Majerowicz w rodzinie łódzkiego właściciela salonów optycznych, jej rodzice pochodzili z Kresów. Od dzieciństwa wykazywała talent plastyczny, początkowo pobierała lekcje u Maurycego Trębacza, a następnie uczyła się w szkole rysunku Ryszarda Radwańskiego. Naukę kontynuowała w warszawskiej Szkole Sztuk Pięknych. W 1933 została członkiem Związku Zawodowego Polskich Artystów Plastyków, po raz pierwszy wystawiła swoje prace ze Związkiem na przełomie 1933 i 1934. W kolejnych latach jej prace wystawiano w Łodzi, Warszawie, Krakowie i Lwowie, prezentowano je również na łamach pisma związkowego "Forma". Ok. 1935 wyszła za mąż, w numerze "Formy" z 1936 jej prace były podpisywane jako dzieła Sary Gliksman. Będąc członkinią związku poznała innych łódzkich twórców m.in. Wincentego Braunera, Józefa Kownera, Marka Szapiro, Helenę Lorię-Landecką. Miała kontakt z twórczością awangardową Władysława Strzemińskiego, Katarzyny Kobro, Samuela Szczekacza, Juliana Lewina czy Karola Hillera, ale nie miało to wpływu na jej klasyczny styl akademicki. W 1940 została przesiedlona do łódzkiego getta, była graficzką w Wydziale Statystycznym. Dzięki temu miała dostęp do materiałów graficznych, dokumentowała życie w getcie na rysunkach i obrazach. Po likwidacji getta pracowała przy porządkowaniu terenu, a następnie ukrywała się, ostatnie dni spędziła w elektrowni, za zamkniętymi drzwiami pod napięciem elektrycznym. 19 stycznia 1945 Łódź została wyzwolona z niemieckiej okupacji, Sara Gliksman powróciła do swojego dawnego mieszkania, gdzie zachowała się część jej przedwojennej twórczości. Kontynuowała pracę artystyczną, wystawiała swoje obrazy w ZZPAP oraz w Żydowskim Towarzystwie Krzewienia Sztuk Pięknych. W 1957 wyemigrowała do Izraela, mieszkała i tworzyła w Tel Awiwie, gdzie zmarła w 2005.
Twórczość.
W pierwszym etapie pracy artystycznej tworzyła martwe natury i portrety, jej prace cechował styl akademicki i klasyczne techniki rysunku i malarstwa. Następnie przeszła do tworzenia pejzaży i scen rodzajowych, umiejętność tę wykorzystała podczas pobytu w łódzkim getcie. Jej "Pejzaż z łódzkiego getta" namalowany w 1942 znajduje się w kolekcji Jad Waszem w Jerozolimie.

</doc>
<doc id="5340815" url="https://pl.wikipedia.org/wiki?curid=5340815" title="Popki (rejon głębocki)">
Popki (rejon głębocki)

Popki – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Urzecze.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego.
W latach 1921–1945 folwark a następnie kolonia leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 27 osób, wszystkie były wyznania prawosławnego i zadeklarowały białoruską przynależność narodową. Były tu 2 budynki mieszkalne. W 1931 w 4 domach zamieszkiwały 34 osoby.
Wierni należeli do parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5340822" url="https://pl.wikipedia.org/wiki?curid=5340822" title="Kacykowiec żółtorzytny">
Kacykowiec żółtorzytny

Kacykowiec żółtorzytny, kacyk żółtorzytny ("Cacicus koepckeae") – gatunek małego ptaka z rodziny kacykowatych (Icteridae). Endemit wschodniego Peru i przyległego obszaru Brazylii. Jest uznawany za gatunek bliski zagrożenia.
Systematyka.
Gatunek po raz pierwszy zgodnie z zasadami nazewnictwa binominalnego opisali George Lowery i John P. O’Neill, nadając mu nazwę "Cacicus koepckeae". Opis ukazał się w 1965 roku w czasopiśmie „Occasional Papers of the Museum of Zoology, Louisiana State University”. Holotyp to dorosły samiec odłowiony przez O’Neilla w marcu 1965 roku. Jako miejsce typowe autorzy wskazali Balta, region Loreto, Peru. Nie wyróżnia się podgatunków.
Morfologia.
Nieduży ptak ze średniej wielkości, grubym u nasady, dosyć długim i szpiczastym, bladym niebieskoszarym dziobem. Tęczówki jasnoniebieskie. Nogi czarne. Ptak o czarnym upierzeniu z wyjątkiem jasnożółtego kupra i pokryw nadogonowych. Brak dymorfizmu płciowego. Długość ciała z ogonem około 23 cm.
Zasięg występowania.
Kacykowiec żółtorzytny występuje na niewielkim obszarze wschodniego Peru (regiony Ukajali, Madre de Dios i Cuzco) i w sąsiadującym brazylijskim stanie Acre. Jest gatunkiem osiadłym. Jego zasięg występowania według szacunków organizacji BirdLife International obejmuje 76,5 tys. km².
Ekologia.
Głównym habitatem kacykowca żółtorzytnego jest gęsta roślinność łęgowa wzdłuż cieków wodnych w obszarach pagórkowatych i wąwozach ("quebradas"). Stwierdzono także występowanie kacykowca żółtorzytnego w okolicach większych rzek i starorzeczy. Preferuje obszary występowania bambusów "Guadua", olbrzymiej, przypominającej trzcinę trawy "Gynerium saggitatum" oraz średniej wielkości drzew takich jak cekropka, "Inga", ogorzałka wełnista, "Erythrina poeppigiana" i "Zygia". Zazwyczaj występuje na wysokościach od 300 do 700 m n.p.m. Jest gatunkiem osiadłym. Dieta kacykowca żółtorzytnego nie jest szczegółowo zbadana. Wiadomo, że odżywia się nektarem kwiatów "Erythrina" i "Inga" oraz zjada nasiona drzew strączkowych. Żeruje na drzewach zazwyczaj na wysokości od 1 do 5 metrów. Żeruje głównie w małych grupach do sześciu osobników, być może są to grupy rodzinne. Nocuje z innymi gatunkami z rodziny kacykowatych.
Rozmnażanie.
Nie ma wielu informacji o rozmnażaniu kacykowca żółtorzytnego. Lęgnie się w samotnych parach, ale obserwowano też dodatkowe osobniki przy gnieździe, które pomagały w jego pilnowaniu. Dwa zaobserwowane gniazda znaleziono w porze suchej w lipcu. Gniazdo w postaci długiego, dochodzącego do 60 cm długości worka zbudowanego z ryzomorfów grzybów z rodzaju "Marasmius", prawdopodobnie z wplecionymi innymi włóknami; zbadane gniazda były zawieszone na drzewach na wysokości 6 i 10 m nad poziomem strumienia.
Status.
W Czerwonej księdze gatunków zagrożonych IUCN kacykowiec żółtorzytny od 2020 roku klasyfikowany jest jako gatunek bliski zagrożenia (NT – "Near Threatened"). Początkowo od 1994 roku był uznawany za gatunek narażony (VU – "vulnerable"), od 2012 roku za gatunek zagrożony ( EN – "Endangered"). Liczebność populacji jest szacowana na 2500–9999 dorosłych osobników, zaś jej trend oceniany jest jako lekko spadkowy. Gatunek opisywany jest jako rzadki, ale lokalnie dość pospolity.

</doc>
<doc id="5340824" url="https://pl.wikipedia.org/wiki?curid=5340824" title="Górny Taras (Gdańsk)">
Górny Taras (Gdańsk)

Górny Taras – określenie dzielnic Gdańska położonych w wyżynnej części miasta, w odróżnieniu od dzielnic położonych na nizinach (tzw. Dolny Taras).
Określenie używane jest zarówno potocznie, jak i w dokumentach planistycznych miasta.
Warunki geograficzne.
Gdańsk jest położony na obszarze czterech mezoregionów. Zachodnia, wyżynna część miasta leży na Pojezierzu Kaszubskim, a wschodnia, nizinna część miasta położona jest na Pobrzeżu Kaszubskim, Mierzei Wiślanej i Żuławach Wiślanych. Górny Taras położony jest na Pojezierzu Kaszubskim. Pomiędzy Górnym a Dolnym Tasem biegnie strefa krawędziowa ze stromymi skarpami, w której różnice wysokości względnej sięgają do 100 m.
Ludność.
W 2015 r. Górny Taras zamieszkiwało 29% populacji Gdańska, licząc według kryterium miejsca zameldowania. Średnia wieku populacji Górnego Tarasu jest niższa, niż średnia wieku Dolnego Tarasu. Od przeszło dwóch dekad obserwuje się migrację wewnętrzną ludności z Dolnego Tarasu na Górny Taras. W niektórych dzielnicach Górnego Tarasu, przyrost ludności w latach 2005-2015 wyniósł nawet 300%. Jednocześnie zaplecze komunalne i usług publicznych miasta na Górnym Tarasie jest niewystarczające.
Dzielnice.
Wg SUiKZP miasta Gdańsk:
W obszarze krawędzi wysoczyzny:

</doc>
<doc id="5340835" url="https://pl.wikipedia.org/wiki?curid=5340835" title="Lean construction">
Lean construction

Lean construction (pol. szczupłe budowanie) – połączenie badań nad zarządzaniem operacjami i rozwoju praktycznego doświadczenia w zakresie projektowania i budowy z zastosowaniem zasad i praktyk szczupłej produkcji w całym procesie projektowania i budowy. W przeciwieństwie do operacji produkcyjnych, budowa jest procesem produkcyjnym opartym na projekcie, w którym produkt końcowy nie jest ostatecznie określony w momencie przystępowania do przedsięwzięcia. Szczupłe budowanie zajmuje się zrównoważeniem i holistycznym dążeniem do równoczesnych i ciągłych ulepszeń we wszystkich wymiarach środowiska zbudowanego i naturalnego: w trakcie projektowania, budowy, uruchomienia, utrzymania i konserwacji, odzysku i recyklingu (Abdelhamid 2007, Abdelhamid i in. 2008). Takie podejście stara się zarządzać i ulepszać procesy budowlane przy minimalnych kosztach i dodawaniu maksymalnej wartości, biorąc pod uwagę potrzeby klienta. (Koskela i in. 2002)
Pojęcie powiązane z koncepcją szczupłej produkcji i szczupłego zarządzania.

</doc>
<doc id="5340839" url="https://pl.wikipedia.org/wiki?curid=5340839" title="Askhat Shakharov">
Askhat Shakharov



</doc>
<doc id="5340841" url="https://pl.wikipedia.org/wiki?curid=5340841" title="Aleksandra Podryadova">
Aleksandra Podryadova



</doc>
<doc id="5340844" url="https://pl.wikipedia.org/wiki?curid=5340844" title="IPD">
IPD

IPD (ang. "Integrated Project Delivery"), tłumaczone na polski m.in. jako Zintegrowane Zarządzanie Projektem, Zintegrowany Proces Inwestycyjny, Zintegrowany Proces Realizacji Inwestycji, to metoda realizacji przedsięwzięcia budowlanego, która ma na celu wydajność i zaangażowanie wszystkich uczestników (ludzi, systemów, struktur biznesowych i praktyk) na wszystkich etapach projektowania, wytwarzania i budowy. IPD łączy idee ze zintegrowanej praktyki i szczupłej konstrukcji. Celem IPD jest zwiększenie produktywności, zmniejszenie marnotrawstwa (odpady są opisywane jako zasoby wydawane na działania, które nie dodają wartości do produktu końcowego), unikanie przekroczenia czasu, poprawa jakości produktu końcowego i zmniejszenie konfliktów między właścicielami, architektami i wykonawcami podczas budowy. IPD kładzie nacisk na wykorzystanie technologii w celu ułatwienia komunikacji między tymi stronami zaangażowanymi w proces budowlany.
Tło.
Przemysł budowlany cierpi z powodu spadku wydajności od lat 1960., podczas gdy wszystkie inne branże pozarolnicze odnotowały duży wzrost wydajności. Zwolennicy zintegrowanej realizacji przedsięwzięć budowlanych twierdzą, że problemy we współczesnym budownictwie, takie jak budynki opóźnione w harmonogramie i z przekroczeniem budżetu, wynikają z niekorzystnych, bo adwersaryjnych relacji między właścicielem, generalnym wykonawcą i architektem.
Wykorzystując pomysły opracowane przez Toyotę w opracowanym przez to przedsiębiorstwo Systemie Produkcyjnym Toyoty i postępy w technologii komputerowej, nowy nacisk w IPD jest finalną wartością usługi stworzoną dla właściciela. Zasadniczo IPD postrzega alokację jakichkolwiek zasobów na dowolnego rodzaju działalność, która nie dodaje wartości do produktu końcowego (gotowego budynku) jako marnotrawstwo.
IPD w praktyce.
W praktyce metoda realizacji przedsiewzięcia budowlanego w systemie IPD to proces, w którym wszystkie dyscypliny i branże zaangażowane w przedsięwzięcie budowlane działają jako jedna firma. Podstawowymi członkami zespołu są architekt, kluczowi konsultanci branżowi i techniczni oraz generalny wykonawca i podwykonawcy. Rosnące wykorzystanie komputerowego Modelowania Informacji o Budynku (BIM) w branży budowlanej pozwala na łatwiejszą wymianę informacji między uczestnikami projektu za pomocą IPD i jest uważane za narzędzie do zwiększania produktywności podczas całego procesu budowlanego.
W przeciwieństwie do metody realizacji przedsięwzięcia budowlanego „projekt-budowa”, która zazwyczaj umieszcza wykonawcę w wiodącej roli w projekcie budowlanym, IPD oznacza powrót do koncepcji „mistrza budowlanego "(ang. master builder)"”, w której cały zespół budowlany, w tym właściciel, architekt, generalny wykonawca, inżynierowie budowlani, producenci i podwykonawcy współpracują ze sobą podczas całego procesu budowlanego.
Umowy wielostronne.
Jednym z powszechnych sposobów realizacji celów IPD jest wielostronne porozumienie między kluczowymi uczestnikami. W umowie wielostronnej (ang. Multi Party Agreement - MPA) główni uczestnicy projektu zawierają jedną umowę określającą ich role, prawa, obowiązki i zobowiązania. W efekcie umowa wielostronna tworzy tymczasową wirtualną, a w niektórych przypadkach formalną organizację do realizacji konkretnego projektu. Ponieważ stosowana jest pojedyncza umowa, każda ze stron rozumie swoją rolę w stosunku do innych uczestników. Struktury wynagrodzeń są często do wglądu dla wszystkich stron umowy, więc interesy i wkład każdej ze stron są podobnie przejrzyste. Umowy wielostronne wymagają zaufania, ponieważ wynagrodzenie jest powiązane z ogólnym sukcesem projektu, a indywidualny sukces zależy od wkładu wszystkich członków zespołu.
Typowe formy umów wielostronnych obejmują:
Rola technologii w IPD.
Przyjęcie IPD jako standardu dobrych praktyk opartych na współpracy przy projektach budowlanych stwarza własne problemy. Ponieważ większość projektów budowlanych angażuje różnych interesariuszy, tradycyjne rozwiązania informatyczne nie sprzyjają współpracy. Udostępnianie plików za zaporami sieciowymi, duże rozmiary załączników do wiadomości e-mail i możliwość przeglądania wszystkich typów plików bez natywnego oprogramowania sprawiają, że IPD jest trudny, z punktu widzenia technologii informacyjnej IT.
Konieczność sprostania wyzwaniom informatycznym związanym ze współpracą była jednym z czynników napędzających rozwój technologii współpracy budowlanej online. Od 2000 roku nowa generacja firm technologicznych ewoluowała, korzystając z oprogramowania jako usługi w celu ułatwienia IPD.
To oprogramowanie do pracy grupowej usprawnia przepływ dokumentacji, komunikacji i przepływów pracy, zapewniając wszystkim pracę z „jednej wersji prawdy”. Oprogramowanie do pracy grupowej umożliwia użytkownikom z różnych lokalizacji przechowywanie w jednym miejscu całej komunikacji, dokumentów i rysunków, formularzy i danych, a także innych rodzajów plików elektronicznych. Zapewniona jest kontrola wersji, a użytkownicy mogą przeglądać i oznaczać pliki online bez konieczności korzystania z oprogramowania natywnego. Technologia zapewnia również zaufanie - pewność prawidłowości projektu i ogranicza ryzyko dzięki wbudowanym ścieżkom audytu.
Krytyka.
Znacząca krytyka IPD jest, że jednostronnie skupia się na wydajności, co jest często związane z brakiem troski o bezpieczeństwo i dobre samopoczucie pracowników. Doprowadziło to do słabych wyników w zakresie bezpieczeństwa i zwiększonego poziomu stresu wśród pracowników budowlanych, gdy dąży się do osiągnięcia podwyższonych celów przy mniejszych zasobach.
Kontraktowanie zlecenia pracy.
Kontraktowanie zlecenia pracy "(ang. Job Order Contracting - JOC)" jest formą zintegrowanej realizacji przedsięwzięć budowlanych, która w szczególności dotyczy napraw, renowacji i drobnych nowych budynków. Udowodniono, że jest w stanie dostarczyć ponad 90% projektów na czas, zgodnie z budżetem i ku zadowoleniu zarówno właściciela, wykonawców, jak i użytkownika.

</doc>
<doc id="5340845" url="https://pl.wikipedia.org/wiki?curid=5340845" title="Lina Golan">
Lina Golan

Lina Golan (hebr. לינה גולן) (ur. 1948 w Ukrainie) – izraelska malarka i pianistka pochodzenia polskiego.
Życiorys.
Urodziła się w rodzinie Polaków żydowskiego pochodzenia w Ukrainie, w ramach repatriacji zamieszkali w Polsce, skąd w 1965 emigrowali do Izraela i zamieszkali w Aszdod. Ukończyła Akademię Muzyczną w Ramat Awiw w klasie fortepianu, uczyła się rysunku u Jana Rauchwergera, Moshe Rosenthalisa i Ofera Leloosha. Nauczycielem rzeźby był Hermana Kronhaus. Studiowała malarstwo na Uniwersytecie w Tel Awiwie, wykładowcami sztuki współczesnej był Gideon Ofrat. Lina Golan jest członkiem Izraelskiego Stowarzyszenia Malarzy i Rzeźbiarzy, zasiada w Komitecie Zarządzania i Sztuki Muzeum Monart-Aszdod oraz należy do Międzynarodowego Stowarzyszenia Sztuki UNESCO.

</doc>
<doc id="5340846" url="https://pl.wikipedia.org/wiki?curid=5340846" title="Emanuel Kobecki">
Emanuel Kobecki

Emanuel Kobecki (ur. 1863, zm. 1927) – działacz społeczności karaimskiej w Polsce oraz urzędnik. Sekretarz Tymczasowego Duchownego Zarządu w Trokach oraz prezes Karaimskiej Gminy Wyznaniowej w Trokach.
Życiorys.
Był synem Osipa (Józefa) Kobeckiego. Jego kuzynem i jednocześnie szwagrem był działacz karaimski Emil Kobecki. Emanuel Kobecki piastował funkcję wiceprezesa Wileńskiej Okręgowej Izby Kontroli. Po odzyskaniu przez Polskę niepodległości należał do pionierów w organizacji struktur gmin karaimskich. W ramach społeczności karaimskiej piastował funkcję sekretarza Tymczasowego Duchownego Zarządu w Trokach oraz prezesa Karaimskiej Gminy Wyznaniowej w Trokach. W 1921 roku był inicjatorem powołania Stowarzyszenia Karaimów w Wilnie, którego był także prezesem. Przyczynił się do uregulowania sytuacji prawnej karaimów między innymi opracowując projekt Statutu Karaimskiej Gminy Wyznaniowej i Tymczasowe przepisy o stosunku Rządu do Związku Religijnego Karaimskiego i o zarządzaniu sprawami duchownemi Karaimów.

</doc>
<doc id="5340848" url="https://pl.wikipedia.org/wiki?curid=5340848" title="Puchar Europy w narciarstwie alpejskim mężczyzn 2022/2023">
Puchar Europy w narciarstwie alpejskim mężczyzn 2022/2023

Puchar Europy w narciarstwie alpejskim mężczyzn w sezonie 2022/2023 – 52. edycja tego cyklu. Pierwsze zawody odbyły się 1 grudnia 2022 r. w austriackim Gurgl, natomiast ostatnie rozegrano 19 marca 2023 r. w norweskim Narwiku. 
Tytułów w poszczególnych klasyfikacjach bronili:

</doc>
<doc id="5340853" url="https://pl.wikipedia.org/wiki?curid=5340853" title="Manewry „Braterstwo Broni 70”">
Manewry „Braterstwo Broni 70”

Manewry „Braterstwo Broni 70” – realizowane na terytorium Niemieckiej Republiki Demokratycznej ćwiczenia jednostek Wojska Polskiego, Armii Radzieckiej, Czechosłowackiej Armii Ludowej i Narodowej Armii Ludowej NRD, Bułgarskiej Armii Ludowej i Węgierskiej Armii Ludowej.
W manewrach uczestniczyło 6 dywizji ogólnowojskowych, 13 pułków lotniczych i około 140 okrętów różnych typów. Kierownikiem ćwiczenia był minister obrony narodowej NRD, gen. Heinz Hoffmann, a jego zastępcami generałowie z innych krajów. Wojsko Polskie w kierownictwie ćwiczenia reprezentował I zastępca głównego inspektora szkolenia gen. Józef Stebelski.
Przebieg ćwiczenia.
Manewry te przeprowadzono na terytorium Niemieckiej Republiki Demokratycznej między 12 i 18 października 1970. Miały charakter dwustronnych ćwiczeń dowódczo-sztabowych z oznaczonymi wojskami. Strony konfliktu to Czerwoni i Niebiescy.
Celem ćwiczenia było "„zgrywanie dowództw, sztabów i wojsk zaprzyjaźnionych armii w organizacji i prowadzeniu wspólnych działań bojowych na współczesnym polu walki, pogłębianie braterstwa broni oraz zademonstrowanie siły, zdolności i gotowości bojowej”". W czasie manewrów wojska i sztaby realizowały następujący temat: "Organizacja i prowadzenie operacji zaczepnej we współdziałaniu z operacyjnym desantem powietrznym na Zachodnim Teatrze Działań Wojennych, w początkowym okresie wojny bez użycia środków jądrowych z następnym przejściem do stosowania ich w toku działań bojowych".&lt;br&gt;W trakcie manewrów zrealizowano 12 epizodów poligonowych. W każdym z nich brali udział żołnierze z co najmniej dwóch armii sojuszniczych. Polscy żołnierze na poligonie Nochten pokonali odcinki zapór inżynieryjnych w pasie przygranicznym, ćwiczyli natarcie połączone z forsowaniem Łaby na poligonie Zeithain; żołnierze „niebieskich beretów” desantowali się na przygotowany do obrony brzeg w okolicach Peenemünde, a na poligonie Alten Grabow wzięli udział w likwidacji okrążonego zgrupowania nieprzyjaciela, w tym epizodzie „czerwone berety” przeprowadziły desant powietrzny.
Działania propagandowe.
Pod względem politycznym elementem kulminacyjnym manewrów były defilada i wiece.
12 października zorganizowany został w Cottbus rozpoczynający manewry „wiec przyjaźni”. Wzięły w nim udział delegacje wszystkich ćwiczących armii, w tym między innymi delegacja polska. 17 października w przeglądzie wojsk na poligonie Altengrabow wzięli udział członkowie kierownictw partyjnych i państwowych Polski i NRD. Po przeglądzie, w Magdeburgu odbył się kolejny „wiec przyjaźni”. Uczestniczyło w nim 50 polskich żołnierzy z 5 Dywizji Pancernej, 49 lotników z 3 pułku lotnictwa myśliwsko-bombowego, a także 49 marynarzy. W defiladzie wzięły udział 22 polskie transportery opancerzone, 22 czołgi, 10 wyrzutni przeciwpancernych pocisków kierowanych, 24 działa różnych kalibrów, 12 pojazdów saperskich, 2 wyrzutnie rakiet taktycznych i 2 wyrzutnie rakiet operacyjno-taktycznych, a nad widzami przeleciały samoloty z polskiej eskadry lotnictwa myśliwsko-szturmowego.
Pod pomnikiem ofiar faszyzmu w Magdeburgu polska delegacja wojskowa złożyła wieńce, a ponad stu wyznaczonych żołnierzy w tym dniu bawiło się na balach w Magdeburgu, Schönebeck i Biederitz. 18 października żołnierze piechoty na dwóch transporterach opancerzonych wzięli udział w marszu przyjaźni na trasie Magdeburg – Altenweddingen – Welsleben – Schönebeck – Gommen.&lt;br&gt;W trakcie szkoleń i uroczystości polskim żołnierzom niemal bezustannie towarzyszyły ekipy: telewizyjna, radiowa, filmowa i prasowa – łącznie 5 oficerów, 6 podoficerów i żołnierzy służby zasadniczej, 43 pracowników cywilnych. Propagandyści dysponowali 13 samochodami.

</doc>
<doc id="5340871" url="https://pl.wikipedia.org/wiki?curid=5340871" title="Troki (obraz Stanisława Masłowskiego)">
Troki (obraz Stanisława Masłowskiego)

Troki – obraz – akwarela, o wymiarach 33,6 × 42,6 cm, polskiego malarza Stanisława Masłowskiego (1853–1926) z 1904 roku, sygnowana: „Troki. 1904. ST. MASŁOWSKI”, znajdująca się (2022) w zbiorach Muzeum Narodowego w Warszawie – nr inwent.: MNW_ryspol159234Obraz w rejestrze zbiorów Muzeum Narodowego w Warszawie występuje pod nazwą „Kinesa karaimska w Trokach” Obraz ten występował również pod nazwami: „Widok karaimskiego brzegu” robiony z jeziora i „Pejzaż z Trok”.
Opis.
Obraz namalowany techniką akwarelową, o wymiarach: 33,6 × 42,6 cm. Jest to pejzaż sygnowany u dołu po prawej: „Troki. 1904. ST. MASŁOWSKI” – malowany zza jeziora przedstawiający widok na karaimską część miejscowości Troki. Górną część – co najmniej 50% płaszczyzny obrazu – zajmuje wypełnione malowniczymi obłokami niebo o zabarwieniu szaro-błękitnym. Poniżej widoczny jest szereg zabudowań mieszkalnych (z zaznaczonymi sylwetkami kominów) i drobnych budynków gospodarczych, ogrodzonych sztachetami i – pośrodku – wyniosła, zwieńczona wieżyczką kienesa. Tak zaznaczonej zabudowie towarzyszy dość ubogie zadrzewienie, nie przekraczające na ogół poziomu dachów. Poniżej widoczna jest płaszczyzna o przeważającej zielonej tonacji, na którą składają się oddzielone parkanami, schodzące do jeziora ogródki. Dolna część akwareli – to płaszczyzna lekko sfalowanej wody, zaznaczonej drobnymi niebieskimi pociągnięciami pędzla. Ponad sygnaturą widoczne są przycumowane do brzegu łódki.
Dane uzupełniające.
Obraz powstał na przełomie XIX/XX stulecia, jako dzieło pięćdziesięcioletniego artysty – w latach jego dojrzałej, choć wciąż nader dynamicznie rozwijającej się twórczości. Pochodzi on z lat jej szybkich zmian – w okresie „burzy i fermentu” – podczas przejścia (jak to określił syn malarza – historyk sztuki) przez impresjonizm, kiedy to jego obraz „Rynek w Kazimierzu” na Wystawie Światowej w Paryżu (w 1900) został odznaczony medalem, a następnie jego porzucenia – w poszukiwaniu własnej indywidualnej formy.
Warunki tworzenia obrazu charakteryzuje list do żony artysty z Trok – datowany 16 września 1904 roku. Pisał w nim: „Maluję bardzo wiele, gdyż po bliższym rozpatrzeniu się okazuje się tu bardzo dużo dobrych motywów [...] Tutaj mamy wciąż pogodę dobrą, lecz od paru dni chłód przejmujący tak, że kiedy wracam z zamku czółnem o jakiej 8 wieczorem, marznę do kości.[...]

</doc>
<doc id="5340873" url="https://pl.wikipedia.org/wiki?curid=5340873" title="Sumśke (obwód charkowski)">
Sumśke (obwód charkowski)

Sumśke () – wieś na Ukrainie, w obwodzie charkowskim, w rejonie kupiańskim. W 2001 liczyła 113 mieszkańców, spośród których 106 posługiwało się językiem ukraińskim, 6 rosyjskim, a 1 białoruskim.

</doc>
<doc id="5340883" url="https://pl.wikipedia.org/wiki?curid=5340883" title="Szubienice w Lwówku Śląskim">
Szubienice w Lwówku Śląskim

Szubienice we Lwówku Śląskim – dwie nieistniejące dziś szubienice, położone niegdyś na zboczu góry Szubienicznej (Pogórze Izerskie) we Lwówku Śląskim oraz w rynku w Lwówku Śląskim. 
Lokalizacja.
Szubienica znajdowała się w zachodniej części Lwówka Śląskiego na stoku Szubienicznej Góry ("niem. Galgen-Berg", 265,5 m n.p.m.) lub na jej szczycie, ok. 1,8 km na zach. od lwóweckiego rynku, prawdopodobnie przy obecnej ulicy Sobieskiego, wzdłuż drogi świętego Jakuba (Via Regia), gdzie obecnie znajduje się krzyż na piaskowcowym cokole. Dawniej, obok krzyża, rosły dwie dorodne lipy.
Druga szubienica stała prawdopodobnie obok pręgierza na Rynku.
Opis.
Szubienica za miastem.
Był to obiekt murowany, o średnicy wewnętrznej wynoszącej ok. 5 m. Na koronie szubienicy stały 4 kamienne lub drewniane filary podtrzymujące belki egzekucyjne. Materiał z rozebranej szubienicy w 1820 r. został wykorzystany do budowy stajni przy obecnej ul. Malinowskiego. Prawdopodobny wygląd szubienicy został przedstawiony na wielkim sgraffito w kościele pw. Św. Franciszka z Asyżu w Lwówku Śląskim. Dzieło anonimowego artysty z II poł. XV w. lub początku XVI w pt. „Sąd ostateczny” to malowidło o powierzchni 40 m² na ścianie wewnątrz świątyni. Na środku malowidła autor umieścił szubienicę, a na niej powieszonych 4 skazańców. Możliwe, że scena ta przedstawia rzeczywiste wydarzenie z 4 czerwca 1557.
Szubienica w rynku.
Druga szubienica, w rynku (obok pręgierza), była obiektem drewnianym, wzniesionym w 1623 r. Następną szubienicę postawiono w tym samym miejscu w 1640 r.
Historia.
Już w 1209 r. książę wrocławski Henryk I Brodaty miał nadać rozwijającej się osadzie nad Bobrem liczne przywileje, m.in. niższego sądownictwa. XVI i XVII wieku w Lwówku Śląskim najwyższym organem jurysdykcji w mieście była ława sądowa. Wraz z rozwojem miasta wzrastała przestępczość i zwiększało się zapotrzebowanie na infrastrukturę związaną z utrzymaniem porządku w mieście.
Lwówek Śląski posiada w swojej historii jurysdykcji karnej udokumentowane: szubienicę drewnianą na rynku miejskim obok kamiennego pręgierza, szubienicę murowaną, plac straceń przed furtą zamkową, plac do dekapitacji mieczem, salę sądową z salą tortur i dwa lochy głodowe.
Źródła pisane podają, iż przed zbudowaniem szubienic, przestępców karano na różne sposoby, a szczególnie popularnymi sposobami karania rzezimieszków było zamykanie w dyby i śmierć poprzez utopienie. Oprócz pospolitych kradzieży, w miejscowości dokonywano także aktów rabunku i morderstw. Szubienica zostaje po raz pierwszy wspomniana w zapiskach z 1555 r. "„(...) służąca zakopana została pod szubienicą i przebita palem za to, że własne dziecko zabiła i do klozetu wrzuciła”". 4 czerwca 1557 wymienia się trzech bądź czterech młodzieńców skazanych tego dnia na śmierć przez powieszenie. W 1567 r. Barbara Schulze została skazana za dzieciobójstwo na karę śmierci przez utopienie. Kobietę zaszyto w worku z kamieniami w środku, a następnie wór zrzucono z mostu do rzeki Bóbr. W taki sam sposób w 1610 r. została ukarana jedna z córek jednego z mieszczan, w 1619 r. córka miejskiego farbiarza oraz niejaka Urszula Giser. W 1630 r. o dzieciobójstwo posądzono również pewną wdowę, za co i ją utopiono w Bobrze. Prawdopodobnym ojcem dziecka był miejscowy burmistrz oskarżony o cudzołóstwo, który przysięgając na Biblię nie przyznawał się do zamordowanego niemowlęcia. Mężczyzna ostatecznie został oczyszczony z zarzutu. W 1691 r., za podobny czyn, jak wyżej wymienionych kobiet, na karę śmierci przez utopienie, skazano mieszkankę folwarku z podmiejskiej wsi Mojesz.
W XVIII w., w wyniku trzech wojen śląskich, miasto weszło w skład Prus. Pod koniec stulecia murowana szubienica miejska okazała się być zbędna i kłopotliwa. Dalsze jej utrzymanie oznaczało dla miasta dodatkowe wydatki finansowe, a także uniemożliwiało sprzedaży atrakcyjnych, żyznych łąk, które mogły zostać przeznaczone pod grunty orne. Obiekt zlikwidowano ostatecznie w 1820 r.

</doc>
<doc id="5340884" url="https://pl.wikipedia.org/wiki?curid=5340884" title="Katarzyna Wiśniowiecka">
Katarzyna Wiśniowiecka

Katarzyna Iwanówna Wiśniowiecka (zm. ante 1580) - starościanka czeczerska, żona Grzegorza Chodkiewicza (co najmniej od 1539 roku) - kasztelana trockiego i hetmana dwornego Wielkiego Księstwa Litewskiego .

</doc>
<doc id="5340885" url="https://pl.wikipedia.org/wiki?curid=5340885" title="Petropilla (rejon kupiański)">
Petropilla (rejon kupiański)

Petropilla () – wieś na Ukrainie, w obwodzie charkowskim, w rejonie kupiańskim. W 2001 liczyła 355 mieszkańców, spośród których 341 posługiwało się językiem ukraińskim, 12 rosyjskim, 1 mołdawskim, a 1 białoruskim.

</doc>
<doc id="5340893" url="https://pl.wikipedia.org/wiki?curid=5340893" title="Stawyszcze (obwód charkowski)">
Stawyszcze (obwód charkowski)

Stawyszcze () – wieś na Ukrainie, w obwodzie charkowskim, w rejonie kupiańskim. W 2001 liczyła 64 mieszkańców, spośród których 57 posługiwało się językiem ukraińskim, 4 rosyjskim, a 3 mołdawskim.

</doc>
<doc id="5340894" url="https://pl.wikipedia.org/wiki?curid=5340894" title="Rumbold Wolimuntowicz">
Rumbold Wolimuntowicz



</doc>
<doc id="5340895" url="https://pl.wikipedia.org/wiki?curid=5340895" title="Ołeksijiwka (rejon kupiański)">
Ołeksijiwka (rejon kupiański)

Ołeksijiwka () – wieś na Ukrainie, w obwodzie charkowskim, w rejonie kupiańskim. W 2001 liczyła 34 mieszkańców, spośród których 32 posługiwało się językiem ukraińskim, a 2 rosyjskim.

</doc>
<doc id="5340896" url="https://pl.wikipedia.org/wiki?curid=5340896" title="Kolisnykiwka (hromada Szewczenkowe)">
Kolisnykiwka (hromada Szewczenkowe)

Kolisnykiwka () – wieś na Ukrainie, w obwodzie charkowskim, w rejonie kupiańskim. W 2001 liczyła 126 mieszkańców, spośród których 119 posługiwało się językiem ukraińskim, a 7 rosyjskim.

</doc>
<doc id="5340897" url="https://pl.wikipedia.org/wiki?curid=5340897" title="Maksymiwka (rejon kupiański)">
Maksymiwka (rejon kupiański)

Maksymiwka () – wieś na Ukrainie, w obwodzie charkowskim, w rejonie kupiańskim. W 2001 liczyła 67 mieszkańców, spośród których 66 posługiwało się językiem ukraińskim, a 1 rosyjskim.

</doc>
<doc id="5340898" url="https://pl.wikipedia.org/wiki?curid=5340898" title="Ołeksandriwka (rejon kupiański)">
Ołeksandriwka (rejon kupiański)

Ołeksandriwka () – wieś na Ukrainie, w obwodzie charkowskim, w rejonie kupiańskim. W 2001 liczyła 170 mieszkańców, spośród których 161 posługiwało się językiem ukraińskim, 8 rosyjskim, a 1 innym.

</doc>
<doc id="5340899" url="https://pl.wikipedia.org/wiki?curid=5340899" title="Hroza (obwód charkowski)">
Hroza (obwód charkowski)

Hroza () – wieś na Ukrainie, w obwodzie charkowskim, w rejonie kupiańskim. W 2001 liczyła 501 mieszkańców, spośród których 467 posługiwało się językiem ukraińskim, 22 rosyjskim, 4 białoruskim, a 8 innym.

</doc>
<doc id="5340900" url="https://pl.wikipedia.org/wiki?curid=5340900" title="Perwomajśke (rejon kupiański)">
Perwomajśke (rejon kupiański)

Perwomajśke () – wieś na Ukrainie, w obwodzie charkowskim, w rejonie kupiańskim. W 2001 liczyła 387 mieszkańców, spośród których 350 posługiwało się językiem ukraińskim, 34 rosyjskim, 2 mołdawskim, a 1 białoruskim.

</doc>
<doc id="5340901" url="https://pl.wikipedia.org/wiki?curid=5340901" title="Myropilla (obwód charkowski)">
Myropilla (obwód charkowski)

Myropilla () – wieś na Ukrainie, w obwodzie charkowskim, w rejonie kupiańskim. W 2001 liczyła 130 mieszkańców, spośród których 129 posługiwało się językiem ukraińskim, a 1 rosyjskim.

</doc>
<doc id="5340902" url="https://pl.wikipedia.org/wiki?curid=5340902" title="Staryj Czyzwyk">
Staryj Czyzwyk

Staryj Czyzwyk () – wieś na Ukrainie, w obwodzie charkowskim, w rejonie kupiańskim. W 2001 liczyła 120 mieszkańców, spośród których 115 posługiwało się językiem ukraińskim, 4 rosyjskim, a 1 białoruskim.

</doc>
<doc id="5340903" url="https://pl.wikipedia.org/wiki?curid=5340903" title="Bezmiateżne">
Bezmiateżne

Bezmiateżne () – wieś na Ukrainie, w obwodzie charkowskim, w rejonie kupiańskim. W 2001 liczyła 582 mieszkańców, spośród których 524 posługiwało się językiem ukraińskim, 51 rosyjskim, 4 ormiańskim, 1 polskim, a 2 innym.

</doc>
<doc id="5340904" url="https://pl.wikipedia.org/wiki?curid=5340904" title="Połtawa (obwód charkowski)">
Połtawa (obwód charkowski)

Połtawa () – wieś na Ukrainie, w obwodzie charkowskim, w rejonie kupiańskim. W 2001 liczyła 145 mieszkańców, spośród których 137 posługiwało się językiem ukraińskim, a 8 rosyjskim.

</doc>
<doc id="5340905" url="https://pl.wikipedia.org/wiki?curid=5340905" title="Stanisławka (obwód charkowski)">
Stanisławka (obwód charkowski)

Stanisławka () – wieś na Ukrainie, w obwodzie charkowskim, w rejonie kupiańskim. W 2001 liczyła 37 mieszkańców, spośród których 29 posługiwało się językiem ukraińskim, a 8 rosyjskim.

</doc>
<doc id="5340906" url="https://pl.wikipedia.org/wiki?curid=5340906" title="Stanisławka (obwód charkowskim)">
Stanisławka (obwód charkowskim)



</doc>
<doc id="5340907" url="https://pl.wikipedia.org/wiki?curid=5340907" title="Połtawa (obwód charkowskim)">
Połtawa (obwód charkowskim)



</doc>
<doc id="5340908" url="https://pl.wikipedia.org/wiki?curid=5340908" title="Krawciwka (obwód charkowski)">
Krawciwka (obwód charkowski)

Krawciwka () – wieś na Ukrainie, w obwodzie charkowskim, w rejonie kupiańskim. W 2001 liczyła 235 mieszkańców, spośród których 153 posługiwało się językiem ukraińskim, 81 rosyjskim, a 1 innym.

</doc>
<doc id="5340909" url="https://pl.wikipedia.org/wiki?curid=5340909" title="Czornobajiwka (obwód charkowski)">
Czornobajiwka (obwód charkowski)

Czornobajiwka () – wieś na Ukrainie, w obwodzie charkowskim, w rejonie iziumskim. W 2001 liczyła 61 mieszkańców, spośród których 53 posługiwało się językiem ukraińskim, a 8 rosyjskim.

</doc>
<doc id="5340910" url="https://pl.wikipedia.org/wiki?curid=5340910" title="Nurowe">
Nurowe

Nurowe () – osiedle na Ukrainie, w obwodzie charkowskim, w rejonie iziumskim. W 2001 liczyło 228 mieszkańców, spośród których 218 posługiwało się językiem ukraińskim, 8 rosyjskim, a 2 mołdawskim.

</doc>
<doc id="5340912" url="https://pl.wikipedia.org/wiki?curid=5340912" title="Bryhadyriwka (hromada Bałaklija)">
Bryhadyriwka (hromada Bałaklija)

Bryhadyriwka () – wieś na Ukrainie, w obwodzie charkowskim, w rejonie iziumskim. W 2001 liczyła 994 mieszkańców, spośród których 926 posługiwało się językiem ukraińskim, 62 rosyjskim, 4 ormiańskim, a 2 innym.

</doc>
<doc id="5340913" url="https://pl.wikipedia.org/wiki?curid=5340913" title="Borodojarśke">
Borodojarśke

Borodojarśke () – wieś na Ukrainie, w obwodzie charkowskim, w rejonie iziumskim. W 2001 liczyła 221 mieszkańców, spośród których 211 posługiwało się językiem ukraińskim, 9 rosyjskim, a 1 ormiańskim.

</doc>
<doc id="5340914" url="https://pl.wikipedia.org/wiki?curid=5340914" title="Wilchuwatka (rejon iziumski)">
Wilchuwatka (rejon iziumski)

Wilchuwatka () – wieś na Ukrainie, w obwodzie charkowskim, w rejonie iziumskim. W 2001 liczyła 296 mieszkańców, spośród których 268 posługiwało się językiem ukraińskim, 24 rosyjskim, 1 białoruskim, 1 ormiańskim, a 2 innym.

</doc>
<doc id="5340915" url="https://pl.wikipedia.org/wiki?curid=5340915" title="Moroziwka (obwód charkowski)">
Moroziwka (obwód charkowski)

Moroziwka () – wieś na Ukrainie, w obwodzie charkowskim, w rejonie iziumskim. W 2001 liczyła 1018 mieszkańców, spośród których 934 posługiwało się językiem ukraińskim, 74 rosyjskim, 1 bułgarskim, 4 białoruskim, a 5 innym.

</doc>
<doc id="5340918" url="https://pl.wikipedia.org/wiki?curid=5340918" title="Andreas Hinzmann">
Andreas Hinzmann

Andreas Hinzmann (ur. 25 października 1864 w Pierzchałach, zm. 8 marca 1945 w Pogrodziu) – duchowny rzymskokatolicki, proboszcz w Kętrzynie i w Ornecie, współzałożyciel i wieloletni przewodniczący Caritas diecezji warmińskiej (1906–1931), członek Niemieckiej Partii Centrum, poseł.
Życiorys.
Andreas Hinzmann urodził się w Pierzchałach koło Braniewa. Ukończył gimnazjum w Braniewie w 1886 roku. W tym samym roku wstąpił do seminarium duchownego w Braniewie. 19 stycznia 1890 otrzymał święcenia kapłańskie w katedrze we Fromborku. Posługę kapłańską jako wikariusz rozpoczął w Lichnowach, następnie w Lidzbarku Warmińskim i w Braniewie. W 1897 został mianowany proboszczem w Kętrzynie, tam miał możliwość obserwacji pracy wzorowego ewangelickiego zakładu opiekuńczego w pobliskim Karolewie. Gdy w 1900 został archiprezbiterem w Ornecie, rozpoczął przy pomocy środków Caritasu budowę podobnego sanatorium dla chorych na epilepsję i osób niedorozwiniętych „Wzgórze Andrzeja” ("St. Andreasberg") oraz założył prywatną szkołę dla dziewcząt i chłopców. Ośrodki te dysponowały łącznie 500 miejscami. Był honorowym Obywatelem miasta Ornety. 31 maja 1906 na zjeździe w Królewcu został wybrany przewodniczącym Zarządu Diecezjalnego Caritas, którą to funkcję sprawował do 1931 roku. Praca ks. Hinzmanna przyczyniła się do sprawnej i skutecznej działalności Caritas w diecezji (w 1906 liczba członków warmińskiej Caritas wynosiła 785 członków, a wkrótce wzrosła do 1200 osób). Siedziba Caritasu mieściła się w Braniewie w budynku II przy ul. 1. Kirchenstraße (po wojnie ul. Katedralna), który należał do zgromadzenia sióstr katarzynek.
W latach 1915–1918 był posłem katolickiej Niemieckiej Partii Centrum do Pruskiej Izby Reprezentantów (niem. "Preußisches Abgeordnetenhaus").
Był inicjatorem wybudowania we Fromborku szpitala dla niepełnosprawnych. W 1918 roku wystąpił w pruskim Landtagu, przedstawiając potrzebę budowy kliniki dla dzieci niepełnosprawnych z urazami ortopedycznymi. 11 lipca 1922 został mianowany kanonikiem katedralnym we Fromborku, a we wrześniu 1928 prałatem papieskim, przy okazji oddania do użytku szpitala ortopedycznego we Fromborku, którego budowy był głównym inicjatorem (współcześnie to szpital psychiatryczny).
3 marca 1945, w ramach ewakuacji cywilnej ludności ze strefy frontowej (Niemcy bronili się jeszcze na Mierzei i między Fromborkiem a Braniewem), został zmuszony przez Rosjan do opuszczenia Fromborka. Wraz z innymi kapłanami i kanonikami został wywieziony wozem konnym. W czasie drogi owiany lodowatym wiatrem od Zalewu ciężko chory zatrzymał się w Pogrodziu, gdzie zmarł 8 marca 1945 roku. Został pośpiesznie pochowany przy miejscowym kościele, aby uniknąć pochowania w grobie zbiorowym.

</doc>
<doc id="5340925" url="https://pl.wikipedia.org/wiki?curid=5340925" title="Kazimierz Kopias">
Kazimierz Kopias

Kazimierz Mirosław Kopias (ur. 1938 w Chechle, zm. 29 sierpnia 2022) – polski inżynier włókiennik, prof. dr hab.
Życiorys.
W 1962 ukończył studia tekstyliów, odzieży, obuwia, skóry w Politechnice Łódzkiej, w 1969 obronił pracę doktorską, w 1979 uzyskał stopień doktora habilitowanego. 10 czerwca 1992 uzyskał tytuł profesora nauk technicznych. Został zatrudniony na stanowisku profesora w Katedrze Technologii i Budowy Wyrobów Dziewiarskich na Wydziale Inżynierii i Marketingu Tekstyliów Politechnice Łódzkiej, oraz w Instytucie Technicznych Wyrobów Włókienniczych "Moratex".
Był kierownikiem w Katedrze Technologii i Budowy Wyrobów Dziewiarskich na Wydziale Inżynierii i Marketingu Tekstyliów Politechnice Łódzkiej, przewodniczącym rady naukowej w Instytucie Włókiennictwa i członkiem Sekcji VI - Nauk Technicznych Centralnej Komisji do Spraw Stopni i Tytułów.

</doc>
<doc id="5340926" url="https://pl.wikipedia.org/wiki?curid=5340926" title="Zdzisław Kropidłowski">
Zdzisław Kropidłowski

Zdzisław Andrzej Kropidłowski – polski duchowny, historyk, dr hab. nauk humanistycznych, profesor nadzwyczajny i kierownik Katedry Informacji Naukowej i Bibliologii Wydziału Administracji i Nauk Społecznych Uniwersytetu Kazimierza Wielkiego.
Życiorys.
25 maja 1998 habilitował się na podstawie pracy zatytułowanej "Samopomoc w korporacjach rzemieślniczych Gdańska, Torunia i Elbląga w XIV-XVIII w.". 10 marca 2020 uzyskał tytuł profesora nauk humanistycznych. Został zatrudniony na stanowisku profesora w Instytucie Komunikacji Społecznej i Mediów Uniwersytetu Kazimierza Wielkiego.
Był profesorem nadzwyczajnym i kierownikiem w Katedrze Informacji Naukowej i Bibliologii na Wydziale Administracji i Nauk Społecznych Uniwersytetu Kazimierza Wielkiego, a także zastępcą prezesa Pomorskiego Towarzystwa Filozoficzno-Teologicznego.

</doc>
<doc id="5340927" url="https://pl.wikipedia.org/wiki?curid=5340927" title="Andrzej Tarczyński">
Andrzej Tarczyński

Andrzej Tarczyński (ur. 1962) – polski socjolog, dr hab. nauk humanistycznych, profesor uczelni Instytutu Komunikacji Społecznej i Mediów Uniwersytetu Kazimierza Wielkiego.
Życiorys.
28 lutego 1991 obronił pracę doktorską "Honor jako kategoria społeczna i moralna (z dziejów honoru w Polsce w okresie międzywojennym)", 14 czerwca 2002 habilitował się na podstawie pracy zatytułowanej "Wartości i postawy w obliczu zderzenia systemów kulturowych. Hiszpańscy zdobywcy XVI wieku wobec Nowego Świata". Został zatrudniony na stanowisku profesora nadzwyczajnego w Katedrze Socjologii na Wydziale Administracji i Nauk Społecznych Uniwersytetu Kazimierza Wielkiego, oraz w Instytucie Socjologii na Wydziale Humanistycznym Uniwersytetu Mikołaja Kopernika w Toruniu.
Był kierownikiem w Katedrze Socjologii na Wydziale Administracji i Nauk Społecznych Uniwersytetu Kazimierza Wielkiego.
Jest profesorem uczelni w Instytucie Komunikacji Społecznej i Mediów Uniwersytetu Kazimierza Wielkiego.

</doc>
<doc id="5340928" url="https://pl.wikipedia.org/wiki?curid=5340928" title="Yumeno Kyūsaku">
Yumeno Kyūsaku



</doc>
<doc id="5340930" url="https://pl.wikipedia.org/wiki?curid=5340930" title="Omszała Baszta">
Omszała Baszta

Omszała Baszta – skała w masywie Okiennika Wielkiego, zwanego też Okiennikiem Dużym lub Okiennikiem Skarżyckim. Znajduje się w granicach wsi Piaseczno w województwie śląskim, w powiecie zawierciańskim, w gminie Włodowice na Wyżynie Częstochowskiej.
Bliźniacza Baszta to fragment skalnego muru pomiędzy Bliźniaczą Basztą i Okiennikiem (Czołową Ścianą). Od południowo-wschodniej strony jest dość stroma i porośnięta chaszczami, ale jest tu ścieżka, którą można wyjść na jej grań. Od północno-zachodniej strony natomiast opada pionową ścianą z filarami i kominami. Ma wysokość około 20 m i jest obiektem wspinaczki skalnej.
Drogi wspinaczkowe.
Na Omszałej Baszcie jest 15 dróg wspinaczkowych o trudności od IV do VI.4+ w skali polskiej. Część z nich ma zamontowane stałe punkty asekuracyjne: ringi (r) i stanowisko zjazdowe (st), na pozostałych wspinaczka tradycyjna (trad). Wśród wspinaczy skalnych skała jest bardzo popularna.

</doc>
<doc id="5340931" url="https://pl.wikipedia.org/wiki?curid=5340931" title="Izabella Rapacz">
Izabella Rapacz

Izabella Rapacz (ur. 25 września 1995 w Krakowie) – polsko-amerykańska siatkarka, grająca na pozycji atakującej.
Izabella Rapacz urodziła się w Krakowie. Jej mama Dorota także grała w siatkówkę. Ojciec Grzegorz był piłkarzem. Cała rodzina jednak wyemigrowała za wielką wodę, gdy Iza miała 10 miesięcy. W Chicago przygodę ze sportem zaczynała od koszykówki, ale za namową trenerki spróbowała swoich sił w siatkówce. Mimo początkowych niechęci do tej dyscypliny zdecydowała się na nią postawić. Izabella na studia wyjechała do Filadelfii, a po ich ukończeniu postanowiła poszukać sobie profesjonalnego klubu w Europie.
Sukcesy klubowe.
American Athletic Conference:
Superpuchar Polski:
Puchar Polski:
Tauron Liga:

</doc>
<doc id="5340933" url="https://pl.wikipedia.org/wiki?curid=5340933" title="Dominika Witowska">
Dominika Witowska

Dominika Witowska (ur. 1 lutego 1995) – polska siatkarka, grająca na pozycji środkowej.
Pochodzi z Rzeszowa.
Sukcesy klubowe.
I liga:
Superpuchar Polski:
Puchar Polski:
Tauron Liga:

</doc>
<doc id="5340937" url="https://pl.wikipedia.org/wiki?curid=5340937" title="Dinidorinae">
Dinidorinae

Dinidorinae – podrodzina pluskwiaków z podrzędu różnoskrzydłych i rodziny Dinidoridae. Obejmuje 83 opisane gatunki, sklasyfikowane w 12 rodzajach. Wszystkie są fitofagami ssącymi soki roślin.
Morfologia.
Pluskwiaki dużych rozmiarów, przysadzistej budowy, kształtu jajowatego lub eliptycznego, o opływowym zarysie, pozbawione kolców czy płatów na bokach głowy, przedplecza i listewki brzeżnej odwłoka. Wierzch ciała jest gładki, pozbawiony guzków. Czułki zbudowane są z czterech lub pięciu członów, z których przynajmniej dwa przedwierzchołkowe są spłaszczone. Trójkątna w zarysie tarczka pozbawiona jest wcisków w kątach przednio-bocznych. Większość gatunków jest długoskrzydłych, ale rodzaj "Sagriva" ma półpokrywy skrócone, dochodzące tylko do drugiego segmentu odwłoka. Odnóża najczęściej mają kolce zredukowane do postaci spikuli. Stopy zbudowane są u Thalmini z dwóch, a u pozostałych plemion z trzech członów. Odwłok ma przetchlinki drugiego segmentu u większości gatunków zasłonięte przez metapleury. Trichobotria rozmieszczone są na sternitach od trzeciego do siódmego w parach na zgrubieniach położonych za każdą z przetchlinek.
Stadia larwalne mają ujścia grzbietowych gruczołów zapachowych odwłoka zlokalizowane pomiędzy tergitami czwartym i piątym oraz piątym i szóstym, natomiast między tergitami trzecim i czwartym występuje zamiast ujść blizna.
Ekologia i występowanie.
Wszystkie gatunki są fitofagami ssącymi. Większość związana jest pokarmowo z dyniowatymi, a część z bobowatymi.
Większość przedstawicieli rodziny zamieszkuje strefy tropikalną i subtropikalną Starego Świata, a więc krainy orientalną, etiopską i madagaskarską. Dwa znane z krainy orientalnej gatunki stwierdzono również w krainie australijskiej. Wyjątkiem na tle podrodziny jest rodzaj "Dinidor" ograniczony do Ameryki Południowej w krainie neotropikalnej.
Taksonomia.
Takson ten wprowadzony został w 1867 roku przez Carla Ståla w randze podrodziny w obrębie tarczówkowatych. Do rangi osobnej rodziny wyniesiony został w 1955 roku przez Dennisa Lestona. W 1987 roku P.S.S. Durai dokonała podziału Dinidoridae na podrodziny Dinidorinae i Megymeninae, w obrębie tej pierwszej wyróżniając plemiona Dinidorini i Thalmini. W 2014 roku trzecie plemię, Amberianini, wprowadzone zostało przez Jerzego Adriana Lisa i Annę Kocorek.
Podrodzina ta obejmuje 83 opisane gatunki, sklasyfikowane w 12 rodzajach i trzech plemionach:

</doc>
<doc id="5340939" url="https://pl.wikipedia.org/wiki?curid=5340939" title="Dinidorini">
Dinidorini

Dinidorini – plemię pluskwiaków z podrzędu różnoskrzydłych, rodziny Dinidoridae i podrodziny Dinidorinae. Obejmuje 77 opisanych gatunków, sklasyfikowanych w 8 rodzajach. Wszystkie są fitofagami ssącymi soki roślin.
Morfologia.
Pluskwiaki dużych rozmiarów, przysadzistej budowy, kształtu jajowatego lub eliptycznego, o opływowym zarysie ciała. Wierzch ciała jest gładki, pozbawiony guzków. Głowa ma na bokach kile. Czteroczłonowa kłujka jest stosunkowo krótka i zwykle w spoczynku dochodzi do bioder tylnej pary odnóży. Czułki zwykle zbudowane są z pięciu członów, ale u rodzajów "Cyclopelta" i "Dinidor" są czteroczłonowe. Przedplecze pozbawione jest kolców, ząbków i paranotów. Trójkątna w zarysie tarczka pozbawiona jest wcisków w kątach przednio-bocznych. Większość gatunków jest długoskrzydłych, ale rodzaj "Sagriva" ma półpokrywy skrócone, dochodzące tylko do drugiego segmentu odwłoka. Odnóża najczęściej mają kolce zredukowane do postaci spikuli. Stopy zbudowane są z trzech członów. Odwłok ma przetchlinki drugiego segmentu zawsze zasłonięte przez metapleury. Trichobotria rozmieszczone są na sternitach od trzeciego do siódmego w parach na zgrubieniach położonych za każdą z przetchlinek.
Ekologia i występowanie.
Wszystkie gatunki są fitofagami ssącymi. Większość związana jest pokarmowo z dyniowatymi.
Większość przedstawicieli plemienia zamieszkuje strefy tropikalną i subtropikalną Starego Świata, tj. krainy orientalną i etiopską. Rodzaj "Dinidor" jednak ograniczony jest do Ameryki Południowej w krainie neotropikalnej. Poza tym jeden z gatunków orientalnych, "Coridius brunneus", dociera na południe do krainy australijskiej – podawany jest z Terytorium Północnego.
Taksonomia.
Plemię to obejmuje 77 opisanych gatunków, sklasyfikowanych w 8 rodzajach:
Dinidorinae wprowadzone zostały w 1867 roku przez Carla Ståla w randze podrodziny w obrębie tarczówkowatych. Do rangi osobnej rodziny wyniesione zostały w 1955 roku przez Dennisa Lestona. W 1987 roku P.S.S. Durai dokonała podziału Dinidoridae na podrodziny Dinidorinae i Megymeninae, w obrębie tej pierwszej wyróżniając plemiona Dinidorini i Thalmini. W 2014 roku trzecie plemię, Amberianini, wprowadzone zostało przez Jerzego Adriana Lisa i Annę Kocorek.

</doc>
<doc id="5340940" url="https://pl.wikipedia.org/wiki?curid=5340940" title="Thalmini">
Thalmini

Thalmini – plemię pluskwiaków z podrzędu różnoskrzydłych, rodziny Dinidoridae i podrodziny Dinidorinae. 
Pluskwiaki dużych rozmiarów, przysadzistej budowy, o opływowym zarysie ciała. Wierzch ciała jest gładki, pozbawiony guzków. Głowa ma na bokach kile. Czteroczłonowa kłujka jest krótka i w spoczynku dochodzi co najwyżej do bioder tylnej pary odnóży. Przedplecze pozbawione jest kolców, ząbków i paranotów. Trójkątna w zarysie tarczka pozbawiona jest wcisków w kątach przednio-bocznych. Stopy zbudowane są z dwóch członów. Odwłok ma przetchlinki drugiego segmentu zasłonięte przez metapleury lub odkryte.
Takson ten wprowadzony został w 1987 roku przez P.S.S. Durai. Obejmuje 5 opisanych gatunków, sklasyfikowanych w 3 rodzajach:

</doc>
<doc id="5340941" url="https://pl.wikipedia.org/wiki?curid=5340941" title="Colporidius aeneus">
Colporidius aeneus

Colporidius aeneus – gatunek pluskwiaków z podrzędu różnoskrzydłych i rodziny Dinidoridae. Jedyny z monotypowego rodzaju Colporidius.
Taksonomia.
Gatunek ten opisany został po raz pierwszy w 1868 roku przez Francisa Walkera pod nazwą "Aspongopus aeneus". W 1987 roku P.S.S. Durai w swojej monografii Dinidoridae przeniósł go do rodzaju "Coridius", wskazując na duże podobieństwo do "C. rotundatus". W 1990 roku Jerzy Adrian Lis umieścił go w monotypowym rodzaju "Colporidius", którego nazwa jest połączeniem nazw podobnych rodzajów "Coridius" i "Colpoprotus".
Morfologia.
Pluskwiak o ciele długości 17 mm i szerokości 10,2 mm, podługowato-jajowatym w zarysie, silniej wypukłym po stronie brzusznej niż po stronie grzbietowej, barwy czarnej z silnym metalicznym połyskiem złotozielonym. Głowa jest wyraźnie szersza niż długa, o sinusoidalnych przedocznych odcinkach krawędzi bocznych. Płytki żuwaczkowe ("jugae") są dłuższe od przedustka i stykają się przed nim. Oczy złożone są jasnobrązowe, szypułkowate. Para przyoczek ma również barwę jasnobrązową. Czułki zbudowane są z pięciu członów, z których pierwszy nie osiąga wierzchołka głowy, a drugi jest mniej więcej w połowie tak długi jak trzeci. Kłujka zbudowana jest z czterech członów, z których drugi jest najdłuższy. Bukule są wydłużone i niezaokrąglone. Przedplecze ma krawędź przednią wklęśniętą, krawędzie przednio-boczne zbieżne i niemal proste, a krawędź tylną przy podstawie tarczki prostą. Sięgająca niemal do środka długości odwłoka tarczka ma faliste brzegi boczne i zaokrąglony wierzchołek. Półpokrywy mają dłuższe od tarczki przykrywki i wykraczające poza koniec odwłoka zakrywki. Środkiem śródpiersia biegnie podłużny rowek. Gruczoły zapachowe zatułowia mają charakterystycznie ukształtowane kanaliki wyprowadzające. Odnóża zwieńczone są trójczłonowymi stopami. Odwłok ma odsłonięte, dobrze od góry widoczne listewki brzeżne o segmentach z lekko wystającymi kątami tylno-bocznymi. Przetchlinki na pierwszym z widocznych sternitów odwłoka zasłonięte są przez zapiersie. Genitalia samca mają krawędź pygoforu niezafalowaną.
Rozprzestrzenienie.
Gatunek orientalny, endemiczny dla Indonezji, znany wyłącznie z Celebesu.

</doc>
<doc id="5340942" url="https://pl.wikipedia.org/wiki?curid=5340942" title="Colporidius">
Colporidius



</doc>
<doc id="5340943" url="https://pl.wikipedia.org/wiki?curid=5340943" title="Aspongopus aeneus">
Aspongopus aeneus



</doc>
<doc id="5340944" url="https://pl.wikipedia.org/wiki?curid=5340944" title="Coridius aeneus">
Coridius aeneus



</doc>
<doc id="5340945" url="https://pl.wikipedia.org/wiki?curid=5340945" title="Coridiellus">
Coridiellus

Coridiellus – rodzaj pluskwiaków z podrzędu różnoskrzydłych i rodziny Dinidoridae. Obejmuje 6 opisanych gatunków.
Morfologia.
Pluskwiaki o ciele długości od 16,3 do 21,6 mm i szerokości od 11 do 13,5 mm, w zarysie jajowatym, silniej spłaszczonym grzbietobrzusznie niż u rodzaju "Coridius". Niewielkich rozmiarów głowa ma przednią krawędź zaokrągloną lub ściętą, a krawędzie boczne przed oczami lekko zafalowane. Płytki żuwaczkowe są dłuższe od przedustka i stykają się przed nim. Odległość między przyoczkami jest od dwóch do czterech razy większa niż odległość między przyoczkiem a brzegiem oka złożonego. Czułki zbudowane są z pięciu członów, z których pierwszy dochodzi do wierzchołka głowy, a drugi jest bardzo drobny, długości poniżej 0,6 mm. Kłujka zbudowana jest z czterech członów i w spoczynku nie wykracza poza biodra środkowej pary odnóży. Bukule są płatowate, zaokrąglone, wyraźnie krótsze od pierwszego członu kłujki. Przedplecze ma krawędź przednią głęboko wykrojoną, a krawędzie boczne szeroko łukowate. Sięgająca niemal do środka długości odwłoka tarczka ma faliste brzegi boczne. Półpokrywy mają dłuższe od tarczki przykrywki i dochodzące do końca odwłoka lub wykraczające poza jego koniec zakrywki. Środkiem śródpiersia biegnie podłużny rowek. Gruczoły zapachowe zatułowia mają języczkowato przedłużone kanaliki wyprowadzające. Odnóża zwieńczone są trójczłonowymi stopami. Odwłok ma przynajmniej częściowo odsłonięte listewki brzeżne. Przetchlinki na pierwszym z widocznych sternitów odwłoka zasłonięte są przez zapiersie. Genitalia samca odznaczają się kciukowatymi wyrostkami na paramerach.
Rozprzestrzenienie.
Rodzaj ograniczony w swym zasięgu do krainy etiopskiej. Znany jest z Togo, Kamerunu, Gwinei Równikowej, Konga, Zairu, Tanzanii, Zambii i Południowej Afryki.
Taksonomia.
Takson ten wprowadzony został w 1990 roku przez Jerzego Adriana Lisa. Nadana mu nazwa jest zdrobnieniem od nazwy rodzajowej pokrewnego rodzaju "Coridius". Gatunkiem typowym autor wyznaczył "Cyclopelta patruelis".
Do rodzaju tego zalicza się 6 opisanych gatunków:

</doc>
<doc id="5340946" url="https://pl.wikipedia.org/wiki?curid=5340946" title="Folengus papuensis">
Folengus papuensis

Folengus papuensis – gatunek pluskwiaków z podrzędu różnoskrzydłych i rodziny Dinidoridae. Jedyny z monotypowego rodzaju Folengus.
Taksonomia.
Gatunek i rodzaj opisane zostały po raz pierwszy w 1914 roku przez Williama Lucasa Distanta. W 1961 roku Mohammed Sultan Khan Ghauri opisał nowy gatunek i rodzaj, "Parafolengus pipturuscus". W 1987 roku P.S.S. Durai po porównaniu materiałów typowych dokonała jego synonimizacji z "F. papuensis".
Morfologia.
Pluskwiak o ciele w zarysie owalnym, lekko wypukłym po stronie grzbietowej i silniej wypukłym po stronie brzusznej, ubarwionym czarno z żółtą plamką pośrodku przedniej części tarczki i brązowym podbarwieniem wierzchołków zakrywek. U holotypowego samca ciało ma 16 mm długości i 9,5 mm szerokości.
Głowa w przeciwieństwie do "Urusa" cechuje się brakiem łukowatych rogów, a w przeciwieństwie do "Thalama" nieco krótszymi od przedustka płytkami żuwaczkowymi. Boczne krawędzie głowy są sinusoidalne i przed oczami wyciągnięte w parę trójkątnych wyrostków. Oczy złożone są szypułkowate. Odległość między przyoczkami jest dwa razy większa niż odległość między przyoczkiem a brzegiem oka złożonego. Czułki zbudowane są z czterech członów, z których pierwszy dochodzi do wierzchołka głowy, a drugi i trzeci są spłaszczone. Sięgająca w spoczynku prawie do środka odwłoka kłujka zbudowana jest z czterech członów, z których drugi, trzeci i czwarty są długie i mniej więcej równych długości. Bukule nie są płatowate.
Wierzch tułowia ma dwojakie, drobne i grube punktowanie. Szersze od głowy przedplecze ma lekko wklęśniętą krawędź przednią, kąty przednie i tylne zaokrąglone, zbieżne ku przodowi krawędzi boczne oraz wypukle zakrzywioną krawędź tylną. Dochodząca do środka długości odwłoka tarczka ma głęboko zafalowane brzegi boczne i zaokrąglony wierzchołek. Półpokrywy mają dłuższe od tarczki przykrywki i dochodzące do okolicy końca odwłoka zakrywki. Głęboki rowek na zapiersiu przechodzi w płytki rowek ciągnący się niemal do połowy długości odwłoka. Odnóża zwieńczone są dwuczłonowymi stopami.
Odwłok ma odsłonięte listewki brzeżne. Przetchlinki na pierwszym z widocznych sternitów odwłoka nie są zasłonięte przez zapiersie. Genitalia samca mają trzy pary wyrostków na koniunktywie oraz płaskie paramery z pojedynczą wklęsłością.
Rozprzestrzenienie.
Gatunek endemiczny dla Nowej Gwinei, znany zarówno z zachodniej (indonezyjskiej), jak i wschodniej (niepodległej) części wyspy.

</doc>
<doc id="5340947" url="https://pl.wikipedia.org/wiki?curid=5340947" title="Folengus">
Folengus



</doc>
<doc id="5340948" url="https://pl.wikipedia.org/wiki?curid=5340948" title="Parafolengus pipturuscus">
Parafolengus pipturuscus



</doc>
<doc id="5340949" url="https://pl.wikipedia.org/wiki?curid=5340949" title="Parafolengus">
Parafolengus



</doc>
<doc id="5340951" url="https://pl.wikipedia.org/wiki?curid=5340951" title="Sagriva">
Sagriva

Sagriva – rodzaj pluskwiaków z podrzędu różnoskrzydłych i rodziny Dinidoridae. Obejmuje dwa opisane gatunki. Zamieszkują krainę orientalną.
Taksonomia.
Takson ten wprowadzony został w 1850 roku przez Maximiliana Spinolę jako monotypowy, z "Sagriva vittata" jako jedynym gatunkiem. Opisu drugiego z uznawanych gatunków, "Sagriva banna", oraz redeskrypcji gatunku typowego dokonał w 2017 roku Dávid Rédei.
Morfologia.
Pluskwiaki te osiągają od 10,8 do 16,7 mm długości i od 7,1 do 9,5 mm szerokości ciała w przypadku samców i od 14,2 do 19,2 mm długości i od 9,4 do 10,9 mm szerokości ciała w przypadku samic. Zarys ciała jest wydłużony, prawie jajowaty, wyraźnie zwężony w części przedniej. Strona grzbietowa jest wypukła słabo, spodnia zaś silniej. Ubarwienie u "S. vittata" jest kontrastowe, czarne z żółtymi i brązowymi łatami. U "S. banna" zdecydowanie dominuje czerń.
Niewielkich rozmiarów głowa jest lekko wklęśnięta. Płytki żuwaczkowe sięgają daleko przed przedustek, stykając się ze sobą, ale na wierzchołku pozostawiając wcięcie. Boczna krawędź głowy jest sinusoidalna z kanciastym, skierowanym poprzecznie wyrostkiem przed okiem. Oczy złożone są prawie szypułkowate. Odległość między przyoczkami jest od 1,8 do 2,3 razy większa niż odległość między przyoczkiem a brzegiem oka złożonego. Czułki zbudowane są z czterech członów, z których pierwszy nie sięga do wierzchołka głowy, a drugi i trzeci są w przekroju kanciaste z głębokimi bruzdami na wszystkich powierzchniach. Sięgająca w spoczynku do przedniej krawędzi zapiersia kłujka zbudowana jest z czterech członów, z których drugi jest najdłuższy. Bukule są w części przedniej wyniesione.
Przedplecze jest prawie kwadratowe w zarysie, o kątach przednich rozwartych, krawędziach bocznych zbieżnych ku przodowi i lekko do wewnątrz wygiętych, kątach tylnych ostrych i krawędzi tylnej niemal prostej. Przedni brzeg przedplecza jest znacznie szerszy od głowy. Niedochodząca do środka długości odwłoka tarczka ma faliste brzegi boczne i zaokrąglony wierzchołek. U rodzaju tego jako u jedynego wśród Dinidoridae i jednego z nielicznych w całej nadrodzinie tarczówek występuje wyraźny pterygopolimorfizm – obecne są formy długo- i krótkoskrzydłe. U form długoskrzydłych półpokrywy mają trochę dłuższe od tarczki przykrywki i dochodzące prawie do końca odwłoka zakrywki. U form krótkoskrzydłych półpokrywy nie sięgają poza trzeci tergit odwłoka. Środkiem śródpiersia biegnie głęboki, podłużny rowek. Odnóża zwieńczone są trójczłonowymi stopami.
Odwłok ma odsłonięte listewki brzeżne, pozbawione guzków w kątach tylno-bocznych. Przetchlinki na pierwszym z widocznych sternitów odwłoka bywają odsłonięte lub zasłonięte. 
Rozprzestrzenienie.
Rodzaj orientalny. Rozmieszczony jest od wschodnich stoków Himalajów w indyjskim Sikkimie, Bangladeszu oraz Junnanu i Kuangsi-Czuang w południowych Chinach przez Tajlandię, Laos, Wietnam i Malezję po Sumatrę i indonezyjską część Borneo.

</doc>
<doc id="5340952" url="https://pl.wikipedia.org/wiki?curid=5340952" title="Atelides">
Atelides



</doc>
<doc id="5340953" url="https://pl.wikipedia.org/wiki?curid=5340953" title="Dinidor">
Dinidor

Dinidor – rodzaj pluskwiaków z podrzędu różnoskrzydłych i rodziny Dinidoridae. Obejmuje 7 opisanych gatunków.
Morfologia.
Pluskwiaki o ciele w zarysie owalnym, silniej wypukłym po stronie brzusznej niż po stronie grzbietowej.
Niewielkich rozmiarów głowa jest wklęśnięta na przodzie i wypukła z tyłu, wierzchołek ma lekko szpatułkowaty, a brzegi boczne przed oczami zafalowane. Oczy złożone są szypułkowate. Odległość między przyoczkami jest około dwóch razy większa niż odległość między przyoczkiem a brzegiem oka złożonego. Czułki zbudowane są z czterech członów, z których pierwszy sięga do wierzchołka głowy lub poza niego. Sięgająca w spoczynku przednich brzegów bioder tylnej pary kłujka zbudowana jest z czterech członów, z których drugi jest najdłuższy. Bukule są wyniesione i płatkowate.
Przedplecze ma rozwarte kąty przednie, lekko łukowate krawędzie boczne oraz zaokrąglone kąty tylne. Niedochodząca do środka długości odwłoka tarczka ma silnie zafalowane brzegi boczne i zaokrąglony szczyt. Półpokrywy mają znacznie dłuższe od tarczki przykrywki i dochodzące do końca odwłoka lub wykraczające poza jego koniec zakrywki. Środkiem śródpiersia i zapiersia biegnie podłużny rowek. Gruczoły zapachowe zatułowia mają języczkowato przedłużone kanaliki wyprowadzające. Odnóża zwieńczone są trójczłonowymi stopami.
Odwłok ma częściowo odsłonięte listewki brzeżne. Genitalia samca mają zwykle dwie słabo rozwinięte pary wyrostków na koniunktywie, z których grzbietowo-boczna rozwinięta jest lepiej niż brzuszno-boczna, oraz szerokie, płaskie i po jednej stronie zaokrąglone paramery. Genitalia samicy mają spermatekę z krótkim, rurkowatym przewodem.
Rozprzestrzenienie.
Jedyny w całej rodzinie rodzaj neotropikalny. Podawany jest z Panamy, Kolumbii, Ekwadoru, Peru, Boliwii, Brazylii i Paragwaju.
Taksonomia.
Takson ten wprowadził w 1829 roku Pierre André Latreille w randze podrodzaju w obrębie rodzaju "Edessa". Gatunkiem typowym wyznaczył on "Cimex mactans", opisanego w 1798 roku przez Johana Christiana Fabriciusa. W 1864 roku omawiany takson wyniesiony został do rangi osobnego rodzaju przez Carla Ståla.
Do rodzaju tego zalicza się 7 opisanych gatunków:

</doc>
<doc id="5340954" url="https://pl.wikipedia.org/wiki?curid=5340954" title="Dictyocoris">
Dictyocoris



</doc>
<doc id="5340955" url="https://pl.wikipedia.org/wiki?curid=5340955" title="Edessa (Dinidor)">
Edessa (Dinidor)



</doc>
<doc id="5340956" url="https://pl.wikipedia.org/wiki?curid=5340956" title="Colpoproctus">
Colpoproctus

Colpoproctus – rodzaj pluskwiaków z podrzędu różnoskrzydłych i rodziny Dinidoridae. Obejmuje 5 opisanych gatunków.
Morfologia.
Pluskwiaki o ciele w zarysie owalnym, silniej wypukłym po stronie brzusznej niż po stronie grzbietowej.
Niewielkich rozmiarów głowa ma trójkątny, szerszy niż dłuższy zarys. Płytki żuwaczkowe są dłuższe od przedustka i przed nim połączone. Oczy złożone są szypułkowate. Odległość między przyoczkami jest od dwóch do trzech razy większa niż odległość między przyoczkiem a brzegiem oka złożonego. Czułki zbudowane są z pięciu członów, z których pierwszy sięga poza wierzchołek głowy. Sięgająca w spoczynku przednich brzegów bioder środkowej pary kłujka zbudowana jest z czterech członów, z których drugi jest najdłuższy. Bukule są zaokrąglone i płatkowate.
Przedplecze ma krawędź przednią wklęśniętą, krawędzie boczne łukowate, a krawędź tylną pośrodku prostą i po bokach lekko zafalowaną. Tarczka dochodzi do środka długości odwłoka lub jest nieco krótsza. Półpokrywy mają dłuższe od tarczki przykrywki i dochodzące do końca odwłoka lub wykraczające poza jego koniec zakrywki. Środkiem przedpiersia i śródpiersia biegnie podłużny rowek. Gruczoły zapachowe zatułowia mają wyraźne, duże kanaliki wyprowadzające. Odnóża zwieńczone są trójczłonowymi stopami.
Odwłok ma zwykle zasłonięte listewki brzeżne. Przetchlinki na pierwszym z widocznych sternitów odwłoka zasłonięte są przez zapiersie. Genitalia samca odznaczają się trzema lub czterema parami wyrostków na koniunktywie oraz smukłymi, zwykle zakrzywionymi paramerami.
Rozprzestrzenienie.
Rodzaj rozprzestrzeniony jest w krainie etiopskiej. Podawany jest z Wybrzeża Kości Słoniowej, Ghany, Togo, Nigerii, Kamerunu, Gwinei Równikowej, Gabonu, Konga, Zairu, Ugandy, Angoli, Tanzanii, Malawi i Południowej Afryki. 
Taksonomia.
Takson ten wprowadzony został w 1870 roku przez Carla Ståla jako podrodzaj w obrębie rodzaju "Aspongopus". W 1909 roku George Willis Kirkaldy wyniósł go do rangi osobnego rodzaju oraz wyznaczył "Aspongopus limbatus" jego gatunkiem typowym.
Do rodzaju tego zalicza się 5 opisanych gatunków:

</doc>
<doc id="5340958" url="https://pl.wikipedia.org/wiki?curid=5340958" title="Aspongopus (Colpoproctus)">
Aspongopus (Colpoproctus)



</doc>
<doc id="5340959" url="https://pl.wikipedia.org/wiki?curid=5340959" title="Patanocnema">
Patanocnema

Patanocnema – rodzaj pluskwiaków z podrzędu różnoskrzydłych i rodziny Dinidoridae. Obejmuje cztery opisane gatunki.
Morfologia.
Pluskwiaki o ciele w zarysie owalnym, silniej wypukłym po stronie brzusznej niż po stronie grzbietowej.
Duża i szeroka głowa ma ściętą krawędź przednią i faliste krawędzie boczne z małymi ząbkami przed oczami. Płytki żuwaczkowe są dłuższe od przedustka i przed nim połączone. Odległość między przyoczkami jest od dwóch i pół do czterech razy większa niż odległość między przyoczkiem a brzegiem oka złożonego. Delikatne czułki zbudowane są z czterech członów, z których pierwszy sięga poza wierzchołek głowy, a drugi jest najdłuższy. Sięgająca w spoczynku bioder środkowej lub tylnej pary kłujka zbudowana jest z czterech członów, z których drugi jest najdłuższy. Bukule są wyniesione i płytkowate.
Przedplecze ma krawędź przednią wklęśniętą, kąty przednie rozwarte, krawędzie boczne łukowate, a kąty tylne zaokrąglone. Dochodząca do środka długości odwłoka tarczka ma faliste brzegi boczne i tępy czubek. Półpokrywy mają nieco dłuższe od tarczki przykrywki i dochodzące do końca odwłoka zakrywki. Środkiem śródpiersia biegnie głęboki, a środkiem zapiersia płytki rowek. Gruczoły zapachowe zatułowia mają kanaliki wyprowadzające uchodzące w pobliżu krawędzi zapiersia. Odnóża zwieńczone są trójczłonowymi stopami.
Odwłok ma przynajmniej częściowo odsłonięte listewki brzeżne. Przetchlinki na pierwszym z widocznych sternitów odwłoka zasłonięte są przez zapiersie. Genitalia samca odznaczają się trzema parami wyrostków na koniunktywie, z których para brzuszno-boczna przednia jest wykształcona lepiej od innych. Na paramerach brak jest wcisków. Genitalia samicy mają błoniaste walwule oraz nerkowaty zbiornik spermateki z długim, rurkowatym, na końcu rozszerzonym przewodem.
Rozprzestrzenienie.
Rodzaj rozprzestrzeniony jest w krainie etiopskiej, ograniczony do środkowej części Afryki. Znany jest z Kamerunu, Republiki Środkowoafrykańskiej, Konga, Zairu i Rwandy.
Taksonomia.
Takson ten wprowadzony został w 1892 roku przez Ferdinanda Karscha jako monotypowy. Kolejne gatunki opisane zostały na początku XX wieku przez Henriego Schoutedena i H. Lehmanna.
Do rodzaju tego zalicza się cztery opisane gatunki:

</doc>
<doc id="5340960" url="https://pl.wikipedia.org/wiki?curid=5340960" title="Cyclopelta">
Cyclopelta

Cyclopelta – rodzaj pluskwiaków z podrzędu różnoskrzydłych i rodziny Dinidoridae. Obejmuje 13 opisanych gatunków.
Morfologia.
Pluskwiaki o ciele w zarysie jajowatym, silniej wypukłym po stronie brzusznej niż po stronie grzbietowej.
Niewielkich rozmiarów głowa ma lekko wypukłą powierzchnię. Jej przednia krawędź jest ścięta z zaokrąglonymi bokami, a krawędzie boczne lekko przed oczami sinusoidalne. Płytki żuwaczkowe są tej mniej więcej samej długości co przedustek lub od niego dłuższe. Oczy złożone są lekko szypułkowate. Odległość między przyoczkami jest dwukrotnie większa niż odległość między przyoczkiem a brzegiem oka złożonego. Delikatne czułki zbudowane są z czterech członów, z których czwarty jest krótszy od trzeciego. Kłujka zbudowana jest z pięciu członów i w spoczynku sięga przednich krańców tylnych bioder. Bukule są zaokrąglone i lekko wyniesione.
Przedplecze ma krawędź przednią lekko wklęśniętą, krawędzie przednio-boczne łukowate do lekko sinusoidalnych, a krawędź tylną pośrodku prostą i po bokach mocno zafalowaną. Niedochodząca do środka długości odwłoka tarczka ma faliste brzegi boczne. Półpokrywy mają nieco dłuższe od tarczki przykrywki i dochodzące do końca odwłoka lub wykraczające trochę poza jego koniec zakrywki. Środkiem śródpiersia biegnie głęboki, podłużny rowek. Gruczoły zapachowe zatułowia mają wyraźne, ale nie sięgające środka metapleur kanaliki wyprowadzające. Odnóża zwieńczone są trójczłonowymi stopami.
Odwłok ma przynajmniej częściowo odsłonięte listewki brzeżne. Przetchlinki na pierwszym z widocznych sternitów odwłoka zasłonięte są przez zapiersie. Genitalia samca odznaczają się trzema parami podobnie wykształconych wyrostków na koniunktywie oraz szerokimi, zaokrąglonymi paramerami z frędzlami szczecinek i często z płytką, obszerną wklęsłością. Genitalia samicy mają błoniaste, owalne do lekko wydłużonych walwule drugiej pary. Spermateka składa się z zaokrąglonego zbiornika i długiego, spłaszczonego lub rurkowatego przewodu, niekiedy zaopatrzonego w wyrostek.
Rozprzestrzenienie.
Rodzaj rozprzestrzeniony jest w krainie etiopskiej na obszarze Afryki Wschodniej, Środkowej i Zachodniej oraz w krainie orientalnej na obszarze od Indii, Mjanmy, Chin i Tajwanu przez Malezję i Filipiny po Indonezję.
Taksonomia.
Takson ten wprowadzony został w 1843 roku przez Charlesa Jean-Baptiste'a Amyota i Jean Guillaume Audinet-Serville'a. "Tesseratoma obscura" jego gatunkiem typowym wyznaczona została w 1909 roku przez George'a Willisa Kirkaldy'ego.
Do rodzaju tego zalicza się 13 opisanych gatunków:

</doc>
<doc id="5340961" url="https://pl.wikipedia.org/wiki?curid=5340961" title="Coridius">
Coridius

Coridius – rodzaj pluskwiaków z podrzędu różnoskrzydłych i rodziny Dinidoridae. Obejmuje 36 opisanych gatunków.
Morfologia.
Pluskwiaki o ciele podługowato-jajowatym w zarysie, silniej wypukłym po stronie brzusznej niż po stronie grzbietowej.
Niewielkich rozmiarów głowa jest trójkątna w zarysie, z wierzchu niemal płaska. Krawędzie boczne głowy przed oczami są lekko sinusoidalne. Płytki żuwaczkowe są dłuższe od przedustka i stykają się przed nim. Oczy złożone robią wrażenie szypułkowatych. Odległość między przyoczkami jest od dwóch do czterech razy większa niż odległość między przyoczkiem a brzegiem oka złożonego. Czułki zbudowane są z pięciu członów, z których pierwszy dochodzi do wierzchołka głowy. Kłujka zbudowana jest z czterech członów i w spoczynku dochodzi do bioder środkowej pary odnóży. Drugi jej człon jest najdłuższy. Bukule są płatowate, zaokrąglone.
Przedplecze ma lekko wykrojoną krawędź przednią, proste do lekko wystających kąty przednie, zbieżne i proste do lekko zakrywionych krawędzie przednio-boczne oraz zaokrąglone kąty boczne. Nie dochodząca do środka długości odwłoka tarczka ma faliste brzegi boczne i obszerny, zaokrąglony wierzchołek. Półpokrywy mają dłuższe od tarczki przykrywki i dochodzące do końca odwłoka lub wykraczające poza jego koniec zakrywki. Środkiem śródpiersia biegnie podłużny rowek, niekiedy ograniczony do jego przedniej części. Gruczoły zapachowe zatułowia mają języczkowato przedłużone kanaliki wyprowadzające. Odnóża zwieńczone są trójczłonowymi stopami. 
Odwłok ma zazwyczaj odsłonięte listewki brzeżne. Przetchlinki na pierwszym z widocznych sternitów odwłoka zasłonięte są przez zapiersie. Genitalia samca cechują się obecnością od trzech do czterech par wyrostków na koniunktywie.
Rozprzestrzenienie.
Rodzaj ten występuje w etiopskiej części Afryki, na Madagaskarze, Sokotrze, w Afryce Północnej, Lewancie, na Półwyspie Arabskim, w Nepalu, Indiach, Sri Lance, południowych Chinach, na Tajwanie i w Azji Południowo-Wschodniej od Laosu, Wietnamu i Filipin przez Malezję po Indonezję.
Taksonomia.
Takson ten wprowadzony został w 1807 roku przez Johanna Karla Wilhelma Illigera. Gatunkiem typowym autor ów wyznaczył "Cimex ianus", opisanego w 1775 roku przez Johana Christiana Fabriciusa. Ostatniej rewizji rodzaju dokonał w 1990 roku Jerzy Adrian Lis, wydzielając zeń rodzaj "Coridiellus".
Do rodzaju tego zalicza się 36 opisanych gatunków:

</doc>
<doc id="5340962" url="https://pl.wikipedia.org/wiki?curid=5340962" title="Amacosia">
Amacosia



</doc>
<doc id="5340963" url="https://pl.wikipedia.org/wiki?curid=5340963" title="Aspongopus">
Aspongopus



</doc>
<doc id="5340964" url="https://pl.wikipedia.org/wiki?curid=5340964" title="Peltagopus">
Peltagopus



</doc>
<doc id="5340965" url="https://pl.wikipedia.org/wiki?curid=5340965" title="Spongopodium">
Spongopodium



</doc>
<doc id="5340967" url="https://pl.wikipedia.org/wiki?curid=5340967" title="Patrik Nechvátal">
Patrik Nechvátal

Patrik Nechvátal (ur. 8 lipca 1992 w Brnie) – czeski hokeista, trener.
Kariera zawodnicza.
Wychowanek klubu HC Kometa Brno w rodzinnym mieście. Od 2009 karierę rozwijał też w zespołach juniorskich klubu HC Litvínov. Epizodycznie występował też w drużynie seniorskiej w ekstralidze czeskiej, lecz do 2014 głównie był wypożyczany do ekip w 1. lidze i w 2. lidze. Od 2014 przez dwa sezony grał w barwach czeskiej drużyny Orli Znojmo w austriackich rozgrywkach EBEL, skąd w 2017 przeszedł do innego zespołu tej ligi HC Innsbruck, a przed sezonem 2018/2018 wrócił do Znojmo. Wkrótce potem, w połowie listopada 2018 został przekazany do słowackiego HK Poprad. Sezon 2019/2020 rozpoczął we francuskim zespole z Nice w Ligue Magnus, skąd w listopadzie odszedł do Popradu. Stamtąd w styczniu 2020 został przetransferowany w drodze wymiany do . W maju 2020 ogłoszono jego angaż do JKH GKS Jastrzębie w Polskiej Hokej Lidze. Po dwóch sezonach tamże w maju 2022 ogłosił zakończenie kariery.
Był kadrowiczem reprezentacji Czech do lat 19.
Kariera trenerska.
W maju 2022 został przedstawiony jako trener bramkarzy we włoskim klubie HC Gherdëina, występującym w międzynarodowych rozgrywkach Alps Hockey League.

</doc>
<doc id="5340969" url="https://pl.wikipedia.org/wiki?curid=5340969" title="Okiennik (Okiennik Wielki)">
Okiennik (Okiennik Wielki)

Okiennik, Ściana Czołowa – skała w masywie Okiennika Wielkiego, zwanego też Okiennikiem Dużym lub Okiennikiem Skarżyckim. Znajduje się w granicach wsi Piaseczno w województwie śląskim, w powiecie zawierciańskim, w gminie Włodowice na Wyżynie Częstochowskiej.
Okiennik to najwyższa skała w masywie Okiennika Wielkiego. Ma wysokość 35 m i jest także najbardziej charakterystyczną turnią tego masywu, gdyż w jej szczytowej części znajduje się duże Okno w Okienniku Wielkim, a poniżej niego Schron w Okienniku Wielkim. Po bokach Okiennik Wielki ograniczony jest Kominem w Okienniku Wielkim i Rysą w Okienniku Wielkim. Sąsiaduje z Muminkiem i Omszałą Turnią.
Drogi wspinaczkowe.
Okiennik jest obiektem wspinaczki skalnej. Jest na nim 34 dróg wspinaczkowych znajdujących się na jego ścianie północno-wschodniej (przez wspinaczy skalnej nazwanej Ścianą Czołową), filarze północno-zachodnim, a także wewnątrz okna skalnego. Mają trudność od V+ do VI.7 w skali polskiej i większość z nich to drogi trudne. Na wszystkich zamontowano stałe punkty asekuracyjne:ringi (r) i stanowisko zjazdowe (st) lub dwa ringi zjazdowe (drz). Wśród wspinaczy skalnych skała jest bardzo popularna.

</doc>
<doc id="5340971" url="https://pl.wikipedia.org/wiki?curid=5340971" title="Ściana Czołowa">
Ściana Czołowa



</doc>
<doc id="5340973" url="https://pl.wikipedia.org/wiki?curid=5340973" title="Bence Bálizs">
Bence Bálizs

Bence Bálizs (ur. 30 maja 1990 w Székesfehérvárze) – węgierski hokeista, reprezentant Węgier.
Kariera.
W barwach rodzimych drużyn z Székesfehérváru, Miszkolca i MAC z Budapesztu przez lata występował w rozgrywkach ligi węgierskiej, międzynarodowych rozgrywek MOL Liga (od 2017 Erste Liga), austriackich EBEL oraz słowackiej ekstraligi. W maju 2022 został zaangażowana przez JKH GKS Jastrzębie w Polskiej Hokej Lidze.
W reprezentacjach juniorskich Węgier uczestniczył w turniejach mistrzostw świata juniorów do lat 18 edycji 2008 (Dywizja II), mistrzostw świata juniorów do lat 20 w 2009 (Dywizja I), 2010 (Dywizja II). W składzie reprezentacji seniorskiej uczestniczył w turniejach mistrzostw świata edycji 2012, 2015, 2017, 2019 (Dywizja I).

</doc>
<doc id="5340974" url="https://pl.wikipedia.org/wiki?curid=5340974" title="Ivan Montik">
Ivan Montik

Ivan Montik (ur. 29 stycznia 1982 w Mińsku na Białorusi) – przedsiębiorca, aktywista i założyciel SoftSwiss.
Biografia.
Dzieciństwo i edukacja.
Ivan Montik urodził się w Mińsku na Białorusi. Jego rodzice byli nauczycielami historii i geografii.
W 2000 roku rozpoczął studia na Białoruskim Uniwersytecie Państwowym, gdzie początkowo studiował na Wydziale Matematyki Stosowanej i Informatyki. Z czasem jednak Montik przepisał się do Katedry Zarządzania Międzynarodowego (Wydział Ekonomiczny). W 2005 roku uzyskał tytuł magistra studiów menedżerskich (MBA).
W 2007 Ivan Montik otrzymał certyfikat DC Gardner Training w zakresie badania zdolności kredytowej.
Kariera.
W 2002 roku Montik otworzył razem z kolegą myjnię ręczną, którą sprzedał w ciągu następnych dwóch lat.
W latach 2007–2010 był kierownikiem przedstawicielstwa ukraińskiego portalu internetowego Bigmir.net (KP Media Group) na Białorusi.
W 2009 Ivan założył SoftSwiss, firmę zajmującą się tworzeniem oprogramowania na zamówienie, która koncentruje się na usługach outsourcingowych i projektach IT dla różnych branż. Firma wkrótce stworzyła swój własny produkt ― platformę iGaming. Montik zaprezentował SoftSwiss w 2013 roku na wystawie ICE Totally Gaming w Londynie. Merkeleon, kolejny z produktów SoftSwiss, to oprogramowanie do aukcji e-biznesowych, opracowane przez Montika we współpracy z austriackim partnerem.
W 2013 roku Ivan był współzałożycielem Unique Exchange, projektu związanego z kapitałem wysokiego ryzyka, który miał na celu stworzenie platformy do kupna i sprzedaży zaległości podatkowych zabezpieczonych na nieruchomościach.
W lutym 2018 roku Ivan Montik założył Bgaming, markę grupową SoftSwiss, która koncentrowała się na tworzeniu oprogramowania iGaming.
Jeszcze w tym samym roku Montik i jego zespół opracowali CoinsPaid, cyfrowy portfel wielowalutowy do użytku osobistego oraz usługę płatności kryptowalutowych dla biznesu internetowego ― CryptoProcessing.com.
Działalność społeczna.
Ivan Montik jest zwolennikiem wolnych i uczciwych wyborów na Białorusi, dlatego wspierał misję Organizacji Bezpieczeństwa i Współpracy w Europie (OBWE) podczas wyborów parlamentarnych w 2004 i 2008 r. oraz wyborów prezydenckich w 2006 r., zapewniając obserwatorom pomoc w logistyce i przy tłumaczeniach dla OBWE. W 2008 roku wybrał się razem z Anne-Marie Lizin, szefową misji OBWE, do lokali wyborczych w Mińsku i Żodzinie.
W 2009 Montik znalazł się wśród 48 redaktorów naczelnych i czołowych europejskich dziennikarzy, którzy podpisali Europejska Kartę Na Rzecz Wolności Prasy. Montik współzałożył w 2011 roku Europejskie Centrum Wolności Prasy i Mediów (ECPMF) w Lipsku.
Razem ze swoimi partnerami biznesowymi Ivan jest darczyńcą funduszu Organizacji Charytatywnej Konstantina Chabienskiego, która zapewnia pomoc medyczną dzieciom z chorobami onkologicznymi i innymi poważnymi chorobami mózgu.
Montik współpracuje także z Imena, niekomercyjną platformą medialną, której celem jest finansowanie społecznościowe (tzw. crowdfunding) i wspieranie organizacji publicznych na Białorusi.
Wiosną 2020 roku, w trakcie pandemii Covid-19 udzielał białoruskim szpitalom pomocy finansowej na rzecz zakupu maseczek i odzieży ochronnej dla pracowników medycznych.

</doc>
<doc id="5340975" url="https://pl.wikipedia.org/wiki?curid=5340975" title="Park Narodowy Isla Guamblin">
Park Narodowy Isla Guamblin

Park Narodowy Isla Guamblin (hiszp. "Parque nacional Isla Guamblin") – park narodowy w Chile położony w regionie Aysén, w prowincji Aysén (gmina Cisnes). Został utworzony 1 czerwca 1967 roku. Zajmuje obszar 106,25 km². W 2010 roku został zakwalifikowany przez BirdLife International jako ostoja ptaków IBA.
Opis.
Park obejmuje w całości niezamieszkałą wyspę Guamblin w archipelagu Los Chonos, położoną na Oceanie Spokojnym 90 mil morskich od wybrzeży Chile.
Flora.
Wyspa w całości pokryta jest roślinnością. Dominującymi drzewami są tu m.in.: narażony na wyginięcie "Pilgerodendron uviferum" oraz "Nothofagus nitida" i "Nothofagus betuloides".
Fauna.
Ssaki żyjące w parku to m.in.: wydrak południowy i kotik południowy. Ptaki to m.in.: krytonos rudogardły, turko czarnogardły, a także różne gatunki mew, kormoranów i kaczek.

</doc>
<doc id="5340976" url="https://pl.wikipedia.org/wiki?curid=5340976" title="Zespół Filmowy „Plan”">
Zespół Filmowy „Plan”

Zespół Filmowy „Plan” – polskie studio produkcji filmów, istniało w latach 1968–1972.
Studio zostało założone 15 czerwca 1968 roku. Kierownikiem artystycznym był Ryszard Kosiński, zaś kierownikiem literackim Stanisław Zieliński.
Wytwórnia zrealizowała takie obrazy, jak: "Zapalniczka" (1970, reż. Krzysztof Szmagier), "Przystań" (1970, reż. Paweł Komorowski), "Przygody psa Cywila" (1968–1970, reż. Krzysztof Szmagier), "Prom" (1970, reż. Jerzy Afanasjew), "Południk zero" (1970, reż. Waldemar Podgórski), "Pejzaż z bohaterem" (1970, reż. Włodzimierz Haupe), "Książę sezonu" (1970, reż. Witold Orzechowski), "Hydrozagadka" (1970, reż. Andrzej Kondratiuk), "Cicha noc, święta noc" (1970, reż. Marek Piestrak), Album polski (1970, reż. Jan Rybkowski), "Seksolatki" (1971, reż. Zygmunt Hübner), "Nie lubię poniedziałku" (1971, reż. Tadeusz Chmielewski), "Meta" (1971, reż. Antoni Krauze), "Kocie ślady" (1971, reż. Paweł Komorowski), "Jak daleko stąd, jak blisko" (1971, reż. Tadeusz Konwicki), "Gonitwa" (1971, reż. Zygmunt Hübner), "Brylanty pani Zuzy" (1971, reż. Paweł Komorowski).

</doc>
<doc id="5340977" url="https://pl.wikipedia.org/wiki?curid=5340977" title="Wzory Regiomontana">
Wzory Regiomontana



</doc>
<doc id="5340978" url="https://pl.wikipedia.org/wiki?curid=5340978" title="Marcin Kowalczyk">
Marcin Kowalczyk



</doc>
<doc id="5340980" url="https://pl.wikipedia.org/wiki?curid=5340980" title="École Duperré">
École Duperré

École Duperré – publiczna uczelnia sztuki i projektowania w Paryżu.
Szkoła Duperré kształci studentów w zakresie kreatywnych karier w modzie i tekstyliach, a także w projektowaniu środowiskowym i graficznym. Prowadzi również programy szkoleniowe dla projektantów-producentów w zakresie tekstyliów (haft, tkactwo i tapicerstwo) oraz ceramiki

</doc>
<doc id="5340981" url="https://pl.wikipedia.org/wiki?curid=5340981" title="Muminek (Okiennik Wielki)">
Muminek (Okiennik Wielki)

Muminek – skała w masywie Okiennika Wielkiego, zwanego też Okiennikiem Dużym lub Okiennikiem Skarżyckim. Znajduje się w granicach wsi Piaseczno w województwie śląskim, w powiecie zawierciańskim, w gminie Włodowice na Wyżynie Częstochowskiej.
Muminek znajduje się po południowej stronie Okiennika i oddzielony jest od niego Kominem w Okienniku Wielkim. Zbudowany jest z wapieni, ma wysokość 20 m i uprawiana jest na nim wspinaczka skalna.
Drogi wspinaczkowe.
Wśród wspinaczy skalnych Muminek ma średnią popularność. Jest na nim 8 dróg wspinaczkowych o trudności od IV do VI.5+ w skali polskiej. Na większości z nich zamontowano stałe punkty asekuracyjne: ringi (r) i stanowiska zjazdowe, na pozostałych wspinaczka tradycyjna (trad).

</doc>
<doc id="5340982" url="https://pl.wikipedia.org/wiki?curid=5340982" title="Brody Clarke">
Brody Clarke

Brody Vukovich Clarke (ur. 4 czerwca 1996 w Toronto) – kanadyjski koszykarz, występujący na pozycjach niskiego lub silnego skrzydłowego, obecnie zawodnik PGE Spójni Stargard.
10 lipca 2022 zawarł umowę z PGE Spójnią Stargard.
Pochodzi ze sportowej rodziny. Jego starszy brat grał przez cztery lata w koszykówkę na Santa Clara University, natomiast Rachel siostra jeździła na rowerze dla UBC Thunderbirds. Ojciec Norman były reprezentantem Kanady w koszykówce, reprezentował kraj podczas Igrzysk Olimpijskich w 1988, w Seulu. Matka Natalie zdobyła akademickie mistrzostwo kraju (1979) z zespołem Laurentian University. Jednak z jego ciotek grała zawodowo w siatkówkę, we Włoszech.

</doc>
<doc id="5340985" url="https://pl.wikipedia.org/wiki?curid=5340985" title="Afromenotes hirsuta">
Afromenotes hirsuta

Afromenotes hirsuta – gatunek pluskwiaków z podrzędu różnoskrzydłych i rodziny Dinidoridae. Jedyny z monotypowego rodzaju Afromenotes.
Taksonomia.
Gatunek i rodzaj opisane zostały po raz pierwszy w 2014 roku przez Petra Kmenta i Annę Kocorek. Opisu dokonano na podstawie dwóch samic odłowionych w 1911 roku. Jako miejsce typowe wskazano Mufungwę koło Sampwe w prowincji Katanga w DR Konga. Rodzaj ten zajmuje pozycję siostrzaną względem "Eumenotes", tworząc z nim plemię Eumenotini w obrębie podrodziny Megymeninae.
Morfologia.
Pluskwiak o ciele w zarysie wąskojajowatym, z wierzchu słabo, a od spodu silnie wypukłym, długości od 6,8 do 9 mm i szerokości od 3,3 do 4,1 mm, najszerszym na wysokości czwartego segmentu odwłoka. Ubarwienie ciała jest czarne, jednak cały oskórek pokrywa brązowa, woskowa wydzielina. Na całym ciele oprócz zakrywki występują długie, sterczące, brązowe szczecinki.
Głowa jest poprzeczna, węższa, krótsza i wyższa niż u "Eumenotes". Płytki żuwaczkowe wyciągnięte są przed nadustek, ale nie stykają się przed nim, pozostawiając wcięcie i przedustek jest wolny. Zewnętrzne krawędzie płytek żuwaczkowych są najpierw lekko zbieżne, potem mocno do wewnątrz zakrzywione, wewnętrzne zaś równoległe. Boczne brzegi głowy tworzą przed oczami parę małych, zaokrąglonych guzków. Oczy złożone są małe i wyłupiaste. Odległość między przyoczkami jest niewiele większa niż odległość między przyoczkiem a okiem złożonym. Czułki budują cztery człony, z których pierwszy jest gruszkowaty i nie wykracza poza wierzchołek głowy. Między członami czułków niemal niewidoczne są skleryty intersegmentalne. Przed krótkimi i niskimi bukulami leży guzek z trzema szczecinkami. Sięgającą w spoczynku do podstawy środkowej pary bioder kłujkę budują cztery człony.
Przedplecze jest płaskawe, ku przodowi słabo opadające, w zarysie trapezowate z lekko wklęsłymi krawędzią przednią i tylną, rozwartymi i tępymi kątami przednimi i tylnymi oraz prostymi krawędziami bocznymi. Tarczka jest ponad półtora raza dłuższa niż szeroka, węższa niż u "Eumenotes" i regularnie ku szczytowi zwężająca się. Półpokrywy mają przykrywki długości tarczki lub nieco krótsze, międzykrywki krótkie i wąskie, a zakrywki sięgające do końca lub prawie do końca odwłoka. Środkiem przedpiersia i śródpiersia biegnie płytki rowek podłużny. Ewaporatoria są bardzo małe i ograniczone do metapleur. Ujście gruczołów zapachowych zapiersia jest widoczne od strony grzbietowej, a wgłębienie za ujściem jest owalne, nierozszerzone ku bokom i pozbawione widocznego kanalika ewaporatoryjnego.
Odwłok ma odsłonięte listewki brzeżne z tylno-bocznymi kątami segmentów wyciągniętymi w małe płaty, ku tyłowi o coraz większych rozmiarach. Przetchlinki na pierwszym z widocznych sternitów odwłoka są odsłonięte i umieszczone przy jego krawędziach bocznych.
Rozprzestrzenienie.
Gatunek afrotropikalny, znany tylko z lokalizacji typowej w Demokratycznej Republice Konga.

</doc>
<doc id="5340986" url="https://pl.wikipedia.org/wiki?curid=5340986" title="Afromenotes">
Afromenotes



</doc>
<doc id="5340988" url="https://pl.wikipedia.org/wiki?curid=5340988" title="Urusa crassa">
Urusa crassa

Urusa crassa – gatunek pluskwiaków z podrzędu różnoskrzydłych i rodziny Dinidoridae. Jedyny z monotypowego rodzaju Urusa.
Taksonomia.
Gatunek ten opisany został po raz pierwszy w 1868 roku przez Francisa Walkera. 
Morfologia.
Pluskwiak o ciele długości od 11 do 12 mm i szerokości od 9 do 10 mm, w zarysie niemal jajowatym z silnie zwężoną częścią przednią, z wierzchu umiarkowanie wypukłym, od spodu wypukłym silniej. Ubarwienie ma czarne z żółtobrązową wierzchołkową połową ostatniego członu czułków, dwiema ochrowymi plamkami na tarczce (przednio-środkową i wierzchołkową) oraz jasnobrązową zakrywką.
Głowa jest duża i wyróżnia się na tle Thalmini płytkami żuwaczkowymi przedłużonymi przed przedustek w formie dwóch łukowatych rogów. Boczne brzegi głowy są sinusoidalne. Oczy złożone są wyłupiaste. Odległość między przyoczkami jest dwa razy większa niż odległość między przyoczkiem a brzegiem oka złożonego. Czułki zbudowane są z czterech członów, z których pierwszy nie dochodzi do wierzchołka głowy, a drugi i trzeci mają rowki po stronach grzbietowych. Sięgająca w spoczynku do bioder środkowej pary kłujka zbudowana jest z czterech członów, z których drugi jest najdłuższy. Bukule są wyniesione i płatowate.
Nieco szersze od głowy przedplecze ma w zarysie wklęśniętą krawędź przednią, zbieżne ku przodowi, zafalowane krawędzie boczne oraz lekko wypukłą krawędź tylną. Niedochodząca do środka długości odwłoka tarczka ma niemal proste brzegi boczne i szeroko zaokrąglony wierzchołek. Półpokrywy mają dłuższe od tarczki przykrywki i dochodzące do okolicy końca odwłoka zakrywki. Płytki rowek biegnie środkiem śródpiersia i zapiersia. Odnóża zwieńczone są dwuczłonowymi stopami.
Odwłok ma odsłonięte listewki brzeżne. Genitalia samca mają wyrostek brzuszno-boczny tylny koniunktywy dobrze wykształcony, pozostałe jej wyrostki słabo rozwinięte, a paramery niemal okrągłe. U samicy spermateka ma krótki, szeroki, rurkowaty przewód rozszerzający się w duży woreczek.
Rozprzestrzenienie.
Gatunek orientalny, endemiczny dla Malezji, znany tylko ze stanów Sabah i Sarawak.

</doc>
<doc id="5340990" url="https://pl.wikipedia.org/wiki?curid=5340990" title="Urusa">
Urusa



</doc>
<doc id="5340991" url="https://pl.wikipedia.org/wiki?curid=5340991" title="Aspongopus crassa">
Aspongopus crassa



</doc>
<doc id="5340992" url="https://pl.wikipedia.org/wiki?curid=5340992" title="Coridius crassa">
Coridius crassa



</doc>
<doc id="5340995" url="https://pl.wikipedia.org/wiki?curid=5340995" title="Zabójstwo tyrana domowego">
Zabójstwo tyrana domowego

Zabójstwo tyrana domowego (także: "zabójstwo kuchenne", "zbrodnia kuchenna", ang. "domestic tyrant murder") – zabójstwo partnera życiowego (najczęściej mężczyzny przez kobietę), będące wynikiem długotrwale i uporczywie stosowanej wobec zabójcy przemocy domowej.
Zabójstwo kuchenne jest zwieńczeniem długotrwałego procesu, w którym ofiara jest stale dotykana przemocą, a poziom jej stresu i napięcia rośnie, jak podkreśla część psychologów, do poziomu ciągłego ataku terrorystycznego. Sytuacja w środowisku życiowym ofiary staje się w związku z tym nie do zniesienia, a wszelkie mechanizmy (psychiczne i instytucjonalne) chroniące przed przemocą postrzegane są jako nieskuteczne. Pozostając w kleszczach strachu i wyuczonej bezradności (syndrom bitej kobiety, ang. "battered woman syndrome") ofiara decyduje się na jedyny, według niej, dostępny sposób rozwiązania beznadziejnej sytuacji, tj. fizyczną eliminację sprawcy przemocy. Zabójstwo tego rodzaju nie jest związane z żadnym zamiarem lub planem. Stanowi najczęściej reakcję spustową na stresogenną sytuację. Dochodzi do niego z reguły w warunkach obrony koniecznej lub pod wpływem afektu. Istnienie syndromu bitej kobiety jest uwzględniane przez sądy jako okoliczność łagodząca w sprawach o zabójstwo tyrana domowego, mimo że rola ofiary przemocy domowej zmienia się w tym przypadku w rolę jej sprawcy.
Trudne jest wskazanie homogenicznego środowiska, z którego mogą wywodzić się sprawczynie zabójstwa tyrana domowego. Ich poziom inteligencji, jak również pochodzenie są zróżnicowane. Do zabójstw tego typu dochodzi relatywnie częściej w rodzinach o niższym statusie ekonomicznym, gdzie tyranizowanie kobiet związane jest ze spektrum różnorakich zachowań dysfunkcyjnych.

</doc>
<doc id="5340996" url="https://pl.wikipedia.org/wiki?curid=5340996" title="Omometr">
Omometr



</doc>
<doc id="5341006" url="https://pl.wikipedia.org/wiki?curid=5341006" title="Park Narodowy Isla Magdalena">
Park Narodowy Isla Magdalena

Park Narodowy Isla Magdalena (hiszp. "Parque nacional Isla Magdalena") – park narodowy w Chile położony w regionie Aysén, w prowincji Aysén (gmina Cisnes). Został utworzony 25 maja 1983 roku. Zajmuje obszar 2497,12 km². Na wschód od niego znajduje się Park Narodowy Queulat, a na północ Park Narodowy Melimoyu.
Opis.
Park obejmuje większą część wyspy Isla Magdalena oraz kilka mniejszych wysp w pobliżu. Teren wyspy jest górzysty. Najwyższy szczyt – wulkan Mentolat ma wysokość 1660 m n.p.m.
Flora.
Dużą część parku pokrywają lasy, w których dominuje "Nothofagus betuloides" i "Desfontainia spinosa". Rosną tu także m.in.ː "Nothofagus nitida", "Podocarpus nubigena", "Drimys winteri", "Embothrium coccineum", "Pilgerodendron uviferum", a także cissus pasiasty, "Sarmienta scandens", "Philesia magellanica""."
Fauna.
W parku znajduje się jedna z największych w południowym Chile kolonia pingwinów magellańskich licząca 60 tysięcy par. Inne ptaki tu żyjące to m.in. kormorany i mewy.
Z ssaków w parku występują m.in.ː wydrak południowy, wydrak patagoński, uchatka patagońska.

</doc>
<doc id="5341009" url="https://pl.wikipedia.org/wiki?curid=5341009" title="Mario Héctor Robles">
Mario Héctor Robles

Mario Héctor Robles (ur. 19 stycznia 1971 w San Juan) – argentyński duchowny rzymskokatolicki, biskup pomocniczy archidiecezji San Juan de Cuyo od 2022.
Życiorys.
Prezbiterat.
Święcenia kapłańskie przyjął 12 grudnia 1996 i został inkardynowany do archidiecezji San Juan de Cuyo. Pracował głównie jako duszpasterz parafialny, był także m.in. wychowawcą w archidiecezjalnym seminarium, kierownikiem formacji diakonów stałych oraz dyrektorem archidiecezjalnego komitetu katechetycznego.
Episkopat.
9 września 2022 papież Franciszek mianował go biskupem pomocniczym San Juan de Cuyo ze stolicą tytularną Ipagro. Sakry udzielił mu 21 listopada 2022 arcybiskup Jorge Eduardo Lozano.

</doc>
<doc id="5341017" url="https://pl.wikipedia.org/wiki?curid=5341017" title="Play (linie lotnicze)">
Play (linie lotnicze)

Fly Play (stylizowane na PLAY) – islandzkie tanie linie lotnicze z siedzibą w Reykjavíku oraz węzłem na lotnisku Reykjavík-Keflavík. Zostały założone w lipcu 2019 roku przez byłych managerów innych islandzkich tanich linii lotniczych WOW air. Lot inauguracyjny z lotniska Reykjavík-Keflavík na lotnisko Londyn-Stansted odbył się 24 czerwca 2021 roku.
Flota.
Flota przewoźnika składa się z 8 maszyn o średnim wieku 3,1 roku:
Kierunki lotów.
Wszystkie loty linii są z lub do Portu lotniczego Reykjavík-Keflavík.

</doc>
<doc id="5341019" url="https://pl.wikipedia.org/wiki?curid=5341019" title="Samarśke (obwód charkowski)">
Samarśke (obwód charkowski)

Samarśke () – wieś na Ukrainie, w obwodzie charkowskim, w rejonie kupiańskim. W 2001 liczyła 25 mieszkańców, spośród których 22 posługiwało się językiem ukraińskim, a 3 rosyjskim.

</doc>
<doc id="5341020" url="https://pl.wikipedia.org/wiki?curid=5341020" title="6 Hours of Fuji 2022">
6 Hours of Fuji 2022

6 Hours of Fuji 2022 – długodystansowy wyścig samochodowy, który odbył się 11 września 2022 roku. Był on piątą rundą sezonu 2022 serii FIA World Endurance Championship.
Uczestnicy.
3 kierowców zostało zastąpianych z racji konfliktu terminarzy z DTM. Nico Müller, kierowca #10 Vector Sport, został zastąpiony przez Rengera van der Zande. Zastępcą René Rasta, z załogi #31 Team WRT, był Dries Vanthoor. Davide Rigon zastąpił Nicka Cassidy'ego w #54 AF Corse.
James Rossiter przejechał kolejny wyścig w samochodzie #94 Peugeot TotalEnergies jako zastępca Kevina Magnussena.
Kwalifikacje.
Pole position w każdej kategorii oznaczone jest pogrubieniem.
Wyścig.
Wyniki.
Minimum do bycia sklasyfikowanym (70 procent dystansu pokonanego przez zwycięzców wyścigu) wyniosło 162 okrążenia. Zwycięzcy klas są oznaczeni pogrubieniem.

</doc>
<doc id="5341021" url="https://pl.wikipedia.org/wiki?curid=5341021" title="Ohurciwka">
Ohurciwka

Ohurciwka () – wieś na Ukrainie, w obwodzie charkowskim, w rejonie kupiańskim. W 2001 liczyła 728 mieszkańców, spośród których 746 posługiwało się językiem ukraińskim, 71 rosyjskim, 1 bułgarskim, 4 białoruskim, 4 ormiańskim, 1 gagauskim, a 1 innym.

</doc>
<doc id="5341023" url="https://pl.wikipedia.org/wiki?curid=5341023" title="Zorianśke">
Zorianśke

Zorianśke () – wieś na Ukrainie, w obwodzie charkowskim, w rejonie kupiańskim. W 2001 liczyła 340 mieszkańców, spośród których 333 posługiwało się językiem ukraińskim, a 7 rosyjskim.

</doc>
<doc id="5341026" url="https://pl.wikipedia.org/wiki?curid=5341026" title="Werchniozorianśke">
Werchniozorianśke

Werchniozorianśke () – wieś na Ukrainie, w obwodzie charkowskim, w rejonie kupiańskim. W 2001 liczyła 244 mieszkańców, spośród których 229 posługiwało się językiem ukraińskim, a 15 rosyjskim.

</doc>
<doc id="5341027" url="https://pl.wikipedia.org/wiki?curid=5341027" title="Rajiwka (obwód charkowski)">
Rajiwka (obwód charkowski)

Rajiwka () – wieś na Ukrainie, w obwodzie charkowskim, w rejonie kupiańskim. W 2001 liczyła 278 mieszkańców, spośród których 261 posługiwało się językiem ukraińskim, a 17 rosyjskim.

</doc>
<doc id="5341029" url="https://pl.wikipedia.org/wiki?curid=5341029" title="Boriwśke (obwód charkowski)">
Boriwśke (obwód charkowski)

Boriwśke () – osiedle na Ukrainie, w obwodzie charkowskim, w rejonie kupiańskim. W 2001 liczyło 923 mieszkańców, spośród których 792 posługiwało się językiem ukraińskim, 127 rosyjskim, 1 mołdawskim, 1 białoruskim, a 2 ormiańskim.

</doc>
<doc id="5341030" url="https://pl.wikipedia.org/wiki?curid=5341030" title="Wołośka Bałaklija">
Wołośka Bałaklija

Wołośka Bałaklija () – wieś na Ukrainie, w obwodzie charkowskim, w rejonie kupiańskim. W 2001 liczyła 896 mieszkańców, spośród których 804 posługiwało się językiem ukraińskim, 91 rosyjskim, a 1 białoruskim.

</doc>
<doc id="5341031" url="https://pl.wikipedia.org/wiki?curid=5341031" title="Bereziwka (rejon kupiański)">
Bereziwka (rejon kupiański)

Bereziwka () – wieś na Ukrainie, w obwodzie charkowskim, w rejonie kupiańskim. W 2001 liczyła 465 mieszkańców, spośród których 419 posługiwało się językiem ukraińskim, 38 rosyjskim, 4 ormiańskim, a 4 innym.

</doc>
<doc id="5341034" url="https://pl.wikipedia.org/wiki?curid=5341034" title="Hrusziwka (obwód charkowski)">
Hrusziwka (obwód charkowski)

Hrusziwka () – wieś na Ukrainie, w obwodzie charkowskim, w rejonie kupiańskim. W 2001 liczyła 1294 mieszkańców, spośród których 1159 posługiwało się językiem ukraińskim, 130 rosyjskim, 3 białoruskim, a 2 innym.

</doc>
<doc id="5341037" url="https://pl.wikipedia.org/wiki?curid=5341037" title="Starowiriwka (rejon kupiański)">
Starowiriwka (rejon kupiański)

Starowiriwka () – wieś na Ukrainie, w obwodzie charkowskim, w rejonie kupiańskim. W 2001 liczyła 1316 mieszkańców, spośród których 1242 posługiwało się językiem ukraińskim, 65 rosyjskim, 2 mołdawskim, 1 białoruskim, a 6 innym.

</doc>
<doc id="5341038" url="https://pl.wikipedia.org/wiki?curid=5341038" title="Pojduniwka">
Pojduniwka

Pojduniwka () – wieś na Ukrainie, w obwodzie charkowskim, w rejonie kupiańskim. W 2001 liczyła 16 mieszkańców, spośród których 12 posługiwało się językiem ukraińskim, a 4 rosyjskim.

</doc>
<doc id="5341039" url="https://pl.wikipedia.org/wiki?curid=5341039" title="Ginet">
Ginet

Ginet" herbu Zaremba (ur. w XIV w., zm. w XV w.) – bojar litewski, adoptowany podczas unii horodelskiej (1413)".
Nosił nazwisko patronimiczne Konczewicz"".
Życiorys.
Ginet ("Gyneoth") był bojarem żmudzkim z danego powiatu ejragolskiego, którego po raz pierwszy spotykamy w dokumentach historycznych z 1390 roku, wśród otoczenia w. ks. lit. Witolda, zawierającego wówczas pakt z zakonem krzyżackim. 
Po raz kolejny spotykamy Gineta ("Kineit") na akcie poręki poręki za niejakiego Bratoszę Kojlutowicza, w końcu XIV lub XV wieku, a w 1401 roku występuje wraz ze swoim synem, Milusem na akcie unii wileńskiej. 
W 1413 roku podczas unii horodelskiej doszło do przyjęcia przez polskie rodziny szlacheckie, bojarów litewskich wyznania katolickiego (tzw. adopcja herbowa). Jednym z ważniejszych dowodów tamtego wydarzenia jest istniejący do dziś dokument, do którego przyczepione są pieczęcie z wizerunkami herbów szlacheckich. W dokumencie tym pojawia się również Ginet, który został adoptowany przez przedstawicieli Zarembów.
Ostatni raz spotykamy go z tytułem dzierżawcy kowieńskiego na akcie unii trockiej z 1433 roku.
W poł. XV w. pojawia się również niejaki Ginejt, jednakże nie jest on prawdopodobnie identyczny z omawianym bojarem.
Życie prywatne.
Z uwagi na popularne w ówczesnych czasach w Wielkim Księstwie Litewskim, nazwiska patronimiczne (czyli nazwiska utworzone na podstawie imienia ojca), można wywnioskować, że jego ojciec nosił imię Koncza. Polski historyk, Władysław Semkowicz, spekuluje, że być może było to odpowiednik imienia "Konrad", jednakże nie ma co do tego pewności. O Konczy nie zachowały się do dziś żadne źródła historyczne.
Miał syna o imieniu Milus.
Jest spokrewniony z Olechnem, Andruszkiem i Iwaszkiem Dowojnowiczami, bojarami, którzy do aktów unii trockiej i grodzieńskiej przywiesili pieczęcie z herbami Zaremba.

</doc>
<doc id="5341040" url="https://pl.wikipedia.org/wiki?curid=5341040" title="Norbert von Hannenheim">
Norbert von Hannenheim

Norbert von Hannenheim (ur. 15 maja 1898 w Hermannstadt, zm. 29 września 1945 w Międzyrzeczu-Obrzycach) – austro-węgierski kompozytor narodowości niemieckiej.
Życiorys.
Urodzony 15 maja 1898 r. w Hermannstadt, ośrodku mniejszości sasko-niemieckiej w Siedmiogrodzie.
W latach 1916–1918 służył w armii austro-węgierskiej, co przypłacił załamaniem nerwowym. Po zakończeniu I wojny światowej przez nieznany okres pozostał na terenach, które przypadły Rumunii, ale w roku akademickim 1922/1923 studiował z Paulem Graenerem w Lipsku, a potem w Budapeszcie z Alexandrem Jemnitzem w roku 1928/1929. W letnim semestrze 1929 r. został przyjęty w Berlinie do klasy mistrzowskiej Arnolda Schönberga. Ze względu na wyczerpujący charakter zajęć wyjechał do Barcelony wczesną jesienią 1931 r. i wrócił do Berlina dopiero latem następnego roku.
W czasie Wielkanocy 1932 r. zaczął przejawiać objawy ostrej schizofrenii. Po 1933 r. osiadł w Niemczech w ramach programu imigracji Niemców do ojczyzny, realizowanego przez władze nazistowskie. Korzystał również ze wsparcia . Jego ostatnim śladem publicznej aktywności było wykonanie jego "Fantazji na orkiestrę smyczkową" w 1937 r. na festiwalu w Paryżu.
Większość jego partytur została zniszczona w bombardowaniu Berlina w początkach 1945 r., choć przez kilkadziesiąt lat po wojnie uważano za zniszczone wszystkie jego prace. On sam początkowo był również uważany za ofiarę tych bombardowań, jednak zmarł 29 września 1945 r. w kompleksie szpitalnym dla psychicznie chorych w Międzyrzeczu-Obrzycach.
Opowieść o poszukiwaniach jego śladów i kompozycji jest tematem powieści "Pulverkopf" Edwarda Pasewicza, za którą pisarz w 2022 otrzymał Literacką Nagrodę Europy Środkowej „Angelus”.

</doc>
<doc id="5341041" url="https://pl.wikipedia.org/wiki?curid=5341041" title="Osad´kiwka">
Osad´kiwka

Osad´kiwka () – wieś na Ukrainie, w obwodzie charkowskim, w rejonie kupiańskim. W 2001 liczyła 73 mieszkańców, spośród których 62 posługiwało się językiem ukraińskim, 10 rosyjskim, a 1 innym.

</doc>
<doc id="5341042" url="https://pl.wikipedia.org/wiki?curid=5341042" title="Tamarhaniwka">
Tamarhaniwka

Tamarhaniwka () – wieś na Ukrainie, w obwodzie charkowskim, w rejonie kupiańskim. W 2001 liczyła 44 mieszkańców, spośród których 42 posługiwało się językiem ukraińskim, a 2 rosyjskim.

</doc>
<doc id="5341044" url="https://pl.wikipedia.org/wiki?curid=5341044" title="Stinka (obwód charkowski)">
Stinka (obwód charkowski)

Stinka () – wieś na Ukrainie, w obwodzie charkowskim, w rejonie kupiańskim. W 2001 liczyła 11 mieszkańców, spośród których 8 posługiwało się językiem ukraińskim, a 3 rosyjskim.

</doc>
<doc id="5341045" url="https://pl.wikipedia.org/wiki?curid=5341045" title="Prokopiwka (obwód charkowski)">
Prokopiwka (obwód charkowski)

Prokopiwka () – wieś na Ukrainie, w obwodzie charkowskim, w rejonie kupiańskim. W 2001 liczyła 117 mieszkańców, spośród których 72 posługiwało się językiem ukraińskim, 9 rosyjskim, 33 romskim, 1 słowackim, a 2 innym.

</doc>
<doc id="5341046" url="https://pl.wikipedia.org/wiki?curid=5341046" title="Bołdyriwka">
Bołdyriwka

Bołdyriwka () – wieś na Ukrainie, w obwodzie charkowskim, w rejonie kupiańskim. W 2001 liczyła 125 mieszkańców, spośród których 115 posługiwało się językiem ukraińskim, a 10 rosyjskim.

</doc>
<doc id="5341047" url="https://pl.wikipedia.org/wiki?curid=5341047" title="Klasyfikacja wszech czasów Igrzysk Europejskich">
Klasyfikacja wszech czasów Igrzysk Europejskich

Tabela medalowa wszech czasów dla wszystkich Igrzysk Europejskich.
EOC nie publikuje tabeli wszech czasów, jedynie publikuje klasyfikacje tylko dla pojedynczych Igrzysk.
Stan po IE 2019

</doc>
<doc id="5341049" url="https://pl.wikipedia.org/wiki?curid=5341049" title="Sadowe (rejon kupiański)">
Sadowe (rejon kupiański)

Sadowe () – wieś na Ukrainie, w obwodzie charkowskim, w rejonie kupiańskim. W 2001 liczyła 59 mieszkańców, spośród których 57 posługiwało się językiem ukraińskim, a 2 rosyjskim.

</doc>
<doc id="5341050" url="https://pl.wikipedia.org/wiki?curid=5341050" title="Mistrzostwa Polski w Łyżwiarstwie Szybkim w Wieloboju 2010">
Mistrzostwa Polski w Łyżwiarstwie Szybkim w Wieloboju 2010

Mistrzostwa Polski w Łyżwiarstwie Szybkim w Wieloboju 2010 – 78. edycja mistrzostw, która odbyła się w dniach 16–17 stycznia 2010 roku w Zakopanem.
Wśród kobiet zawody wygrała Natalia Czerwonka, natomiast w konkurencji mężczyzn wygrał Zbigniew Bródka.

</doc>
<doc id="5341052" url="https://pl.wikipedia.org/wiki?curid=5341052" title="Osynowo">
Osynowo

Osynowo (), wcześniej Petriwka, () – wieś na Ukrainie, w obwodzie charkowskim, w rejonie kupiańskim. W 2001 liczyła 881 mieszkańców, spośród których 798 posługiwało się językiem ukraińskim, 81 rosyjskim, 1 białoruskim, a 1 innym.

</doc>
<doc id="5341053" url="https://pl.wikipedia.org/wiki?curid=5341053" title="Chaetophractus vellerosus">
Chaetophractus vellerosus



</doc>
<doc id="5341055" url="https://pl.wikipedia.org/wiki?curid=5341055" title="Prystin">
Prystin

Prystin () – wieś na Ukrainie, w obwodzie charkowskim, w rejonie kupiańskim. W 2001 liczyła 823 mieszkańców, spośród których 699 posługiwało się językiem ukraińskim, 114 rosyjskim, 7 ormiańskim, 1 romskim, 1 innym, a 1 się nie zdeklarował.

</doc>
<doc id="5341058" url="https://pl.wikipedia.org/wiki?curid=5341058" title="Seńkowe (obwód charkowski)">
Seńkowe (obwód charkowski)

Seńkowe () – wieś na Ukrainie, w obwodzie charkowskim, w rejonie kupiańskim. W 2001 liczyła 1272 mieszkańców, spośród których 1146 posługiwało się językiem ukraińskim, 124 rosyjskim, 1 białoruskim, a 1 innym.

</doc>
<doc id="5341060" url="https://pl.wikipedia.org/wiki?curid=5341060" title="Synycha">
Synycha

Synycha () – wieś na Ukrainie, w obwodzie charkowskim, w rejonie kupiańskim. W 2001 liczyła 304 mieszkańców, spośród których 265 posługiwało się językiem ukraińskim, 38 rosyjskim, a 1 mołdawskim.

</doc>
<doc id="5341061" url="https://pl.wikipedia.org/wiki?curid=5341061" title="Seniok">
Seniok

Seniok () – wieś na Ukrainie, w obwodzie charkowskim, w rejonie kupiańskim. W 2001 liczyła 124 mieszkańców, spośród których 109 posługiwało się językiem ukraińskim, a 15 rosyjskim.

</doc>
<doc id="5341062" url="https://pl.wikipedia.org/wiki?curid=5341062" title="Spodobiwka">
Spodobiwka

Spodobiwka () – wieś na Ukrainie, w obwodzie charkowskim, w rejonie kupiańskim. W 2001 liczyła 542 mieszkańców, spośród których 485 posługiwało się językiem ukraińskim, 29 rosyjskim, a 28 innym.

</doc>
<doc id="5341063" url="https://pl.wikipedia.org/wiki?curid=5341063" title="Duwanka (rejon kupiański)">
Duwanka (rejon kupiański)

Duwanka () – wieś na Ukrainie, w obwodzie charkowskim, w rejonie kupiańskim. W 2001 liczyła 38 mieszkańców, spośród których 33 posługiwało się językiem ukraińskim, a 5 rosyjskim.

</doc>
<doc id="5341064" url="https://pl.wikipedia.org/wiki?curid=5341064" title="Fedoriwka (rejon kupiański)">
Fedoriwka (rejon kupiański)

Fedoriwka () – wieś na Ukrainie, w obwodzie charkowskim, w rejonie kupiańskim. W 2001 liczyła 120 mieszkańców, spośród których 109 posługiwało się językiem ukraińskim, 6 rosyjskim, a 5 innym.

</doc>
<doc id="5341067" url="https://pl.wikipedia.org/wiki?curid=5341067" title="Jerzy VI Windsor">
Jerzy VI Windsor



</doc>
<doc id="5341069" url="https://pl.wikipedia.org/wiki?curid=5341069" title="Biuro maklerskie mBanku">
Biuro maklerskie mBanku



</doc>
<doc id="5341070" url="https://pl.wikipedia.org/wiki?curid=5341070" title="Mariusz Dorawa">
Mariusz Dorawa

Mariusz Dorawa (ur. 1990) – polski strongman. Mistrz Polski strongman w parach w 2021 i 2022.
Życiorys.
Sporty siłowe trenuje od 17 roku życia. Jako siłacz zadebiutował w 2010, z pomocą pomorskich siłaczy Jarosława Dymka i Sławomira Toczka. W 2018 zajął dziesiąte miejsce na mistrzostwach świata siłaczy amatorów (Arnold Amateur Strongman World Championships), których głównym organizatorem jest Arnold Schwarzenegger. Mariusz Dorawa był jednym z nielicznych Polaków w tych prestiżowych zawodach. W 2021 i 2022 wygrał mistrzostwa Polski strongman w parach, w których występują zespoły złożone z dwóch zawodników. W obu wystąpił z również Kociewianinem, jednym z najlepszych polskich siłaczy, Oskarem Ziółkowskim (indywidualnym mistrzem Polski strongman 2021).
Mieszka w Zblewie na Kociewiu.
Warunki fizyczne: 180 cm wzrostu, 138 kg masy ciała (2021).

</doc>
<doc id="5341072" url="https://pl.wikipedia.org/wiki?curid=5341072" title="Przylądek Waszyngtona">
Przylądek Waszyngtona

Przylądek Waszyngtona () – przylądek Antarktydy położony na Ziemi Wiktorii pomiędzy zatokami Wood Bay a Terra Nova Bay.
Historia.
Nazwa została nadana przez Jamesa Clarka Rossa (1800–1862), który odkrył przylądek 18 lutego 1841, dla upamiętnienia kapitana Johna Washingtona (1800–1863), sekretarza Królewskiego Towarzystwa Geograficznego w latach 1836–1840. Washington agitował na rzecz ekspedycji antarktycznej i wspierał kandydaturę Rossa na jej dowódcę.
W 2013 roku Przylądek Waszyngtona wraz z zatoką Silverfish Bay został desygnowany jako szczególnie chroniony obszar Antarktyki (ang. "Antarctic Specially Protected Area", ASPA) – ASPA 173 "Cape Washington and Silverfish Bay, Terra Nova Bay, Ross Sea".
Geografia.
Przylądek znajduje się na południowym krańcu półwyspu między zatokami Wood Bay a Terra Nova Bay, na Ziemi Wiktorii. Wznosi się na 275 m n.p.m.. Obszar jest pozbawiony pokrywy lodowej.
Fauna.
Na Przylądku Waszyngtona znajduje się jedna z największych kolonii pingwinów cesarskich w Antarktyce – jej liczebność szacowana jest na ok. 20 tys. par lęgowych, co stanowi 8% światowej populacji tych ptaków (ok. 21% populacji w regionie Morza Rossa). Ptaki gniazdują głównie na lodzie ok. 0,5 km na zachód od przylądka.
Obszar przylądka jest ostoją ptaków IBA z uwagi na kolonie pingwinów cesarskich i wydrzyków antarktycznych.
Kolonia wydrzyków liczy ok. 50 par gniazdujących na skałach przylądka. Na klifach północno-wschodniej części przylądka zaobserwowano gniazdujące petrele śnieżne.
Od listopada do połowy stycznia wśród pingwinów cesarskich oraz na krawędzi lodu pojawiają się pingwiny Adeli. Spotkać tu także można oceanniki żółtopłetwe i petrelce olbrzymie.
W wodach wokół przylądka występują orki, płetwale antarktyczne, foki Weddella oraz lamparty morskie. Setki fok Weddella okupują krawędzie lodu i okolice Markham Island w okresie godowym. W regionie spotkać również można krabojady focze i dziobogłowce południowe.
W pobliskiej zatoce, położonej na wschód od Campbell Glacier Tongue, po raz pierwszy udokumentowano obszar lęgowy śledzika antarktycznego ("Pleuragramma antarcticum"). Zatoka została nazwana Silverfish Bay od angielskiej nazwy śledzika antarktycznego – "Antarctic silverfish".

</doc>
<doc id="5341074" url="https://pl.wikipedia.org/wiki?curid=5341074" title="Wood Bay">
Wood Bay

Wood Bay – zatoka Morza Rossa rozciągająca się wzdłuż wybrzeża Ziemi Wiktorii między Cape Johnson i Aviator Glacier Tongue na północy a Przylądkiem Waszyngtona na południu. 
Nazwa.
Nazwa, nadana przez Jamesa Clarka Rossa (1800–1862), upamiętnia Jamesa F.L. Wooda (1820–1864), oficera statku wyprawy Rossa „Erebus”.
Geografia.
Wood Bay rozciąga się wzdłuż wybrzeża Ziemi Wiktorii między Cape Johnson i Aviator Glacier Tongue na północy a Przylądkiem Waszyngtona na południu.
Historia.
Zatoka została odkryta w 1841 roku przez Jamesa Clarka Rossa (1800–1862).

</doc>
<doc id="5341078" url="https://pl.wikipedia.org/wiki?curid=5341078" title="Puchar Ameryki Północnej w narciarstwie alpejskim 2022/2023">
Puchar Ameryki Północnej w narciarstwie alpejskim 2022/2023

Sezon 2022/2023 Pucharu Ameryki Północnej w narciarstwie alpejskim rozpocznie się 30 listopada 2022 r. w amerykańskim Copper Mountain Resort rywalizacją w slalomie gigancie kobiet. Pierwsze zawody dla mężczyzn (zjazd) zaplanowano zaś na 7 grudnia 2022 r. w tym samym ośrodku narciarskim. Ostatnie, wspólne zawody sezonu (slalom) zostaną rozegrane 28 marca 2023 r. na stokach Whistler Mountain w Kanadzie. Zaplanowano 26 startów dla kobiet i dla mężczyzn.
Puchar Ameryki Północnej w narciarstwie alpejskim kobiet.
Wśród kobiet Pucharu Ameryki Północnej z sezonu 2021/2022 broni Amerykanka Ava Sunshine.
W poszczególnych klasyfikacjach triumfowały:
Puchar Ameryki Północnej w narciarstwie alpejskim mężczyzn.
Wśród mężczyzn Pucharu Ameryki Północnej z sezonu 2021/2022 broni Kanadyjczyk Liam Wallace.
W poszczególnych klasyfikacjach triumfowali:

</doc>
<doc id="5341079" url="https://pl.wikipedia.org/wiki?curid=5341079" title="Eumenotini">
Eumenotini

Eumenotini – plemię pluskwiaków z podrzędu różnoskrzydłych, rodziny Dinidoridae i podrodziny Dinidorinae. Obejmuje trzy opisane gatunki, sklasyfikowane w dwóch rodzajach.
Morfologia i występowanie.
Pluskwiaki o ciele w zarysie prawie jajowatym, słabiej wypukłym po stronie grzbietowej i silniej wypukłym po stronie brzusznej. Głowa jest poprzeczna, trójkątna w zarysie. Płytki żuwaczkowe wystają daleko przed przedustek. Czułki zbudowane są z czterech członów. Między członami czułków niemal niewidoczne są skleryty intersegmentalne. Sięgająca w spoczynku do przednich krawędzi bioder środkowej pary kłujka zbudowana jest z czterech członów. Przedplecze jest trapezowate do prawie kwadratowego. Środkiem śródpiersia biegnie podłużny rowek. Ewaporatoria są bardzo małe. Odwłok ma odsłonięte listewki brzeżne z tylno-bocznymi kątami segmentów wyciągniętymi w płaty, ku tyłowi o coraz większych rozmiarach. Przetchlinki na pierwszym z widocznych sternitów odwłoka są odsłonięte i umieszczone przy jego krawędziach bocznych.
Plemię o zasięgu głównie paleotropikalnym. Zamieszkuje krainę etiopską, południowy wschód krainy palearktycznej, krainę orientalną i północ krainy australijskiej.
Taksonomia.
Takson ten utworzony został w 1907 roku przez Ernsta Evalda Bergrotha w randze plemienia w podrodzinie Tessaratominae w obrębie tarczówkowatych. W 1922 roku Teiso Esaki dla rodzaju "Eumenotes" utworzył podrodzinę Eumenotinae w obrębie korowcowatych, a w 1930 przeniósł ją do tarczówkowatych. W 1958 roku Dennis Leston wyniósł omawiany takson do rangi osobnej rodziny, Eumenotidae, w obrębie tarczówek. W 1982 roku Nuamah wprowadził stosowaną współcześnie w bazach taksonomicznych klasyfikację, umieszczając plemię Eumenotini w podrodzinie Megymeninae i rodzinie Dinidoridae. Wyniki analizy kladystycznej Anny Kocorek i Jerzego A. Lisa z 2000 roku wskazały na bliskie pokrewieństwo "Eumenotes" z kladem obejmującym "Megymenum" i "Doesbergiana"; na ich podstawie autorzy Ci włączyli "Eumenotes" do plemienia Megymenini. W 2012 roku jednak J.A. Lis i współpracownicy zdecydowali się na podstawie wyników molekularnej analizy filogenetycznej na przywrócenie plemienia Eumenotini. W 2014 roku Petr Kment i A. Kocorek opisali nowy rodzaj tego plemienia, "Afromenotes", w związku z czym przestało być ono monotypowe.

</doc>
<doc id="5341080" url="https://pl.wikipedia.org/wiki?curid=5341080" title="Eumenotaria">
Eumenotaria



</doc>
<doc id="5341081" url="https://pl.wikipedia.org/wiki?curid=5341081" title="Eumenotinae">
Eumenotinae



</doc>
<doc id="5341082" url="https://pl.wikipedia.org/wiki?curid=5341082" title="Eumenotidae">
Eumenotidae



</doc>
<doc id="5341084" url="https://pl.wikipedia.org/wiki?curid=5341084" title="Megymenini">
Megymenini

Megymenini – plemię pluskwiaków z podrzędu różnoskrzydłych, rodziny Dinidoridae i podrodziny Dinidorinae. Obejmuje 24 opisane gatunki, sklasyfikowane w dwóch rodzajach.
Morfologia.
Pluskwiaki o ciele prawie jajowatym w zarysie, z wierzchu słabiej, a od spodu silniej wypukłym. 
Głowa jest w zarysie trójkątna, ma płytki żuwaczkowe wydłużone przed przedustek i tam stykające się ze sobą. Oczy złożone są szypułkowate. Odległość między przyoczkami jest zbliżona do odległości między przyoczkiem a brzegiem oka złożonego. Czułki zbudowane są z czterech członów. Kłujka zbudowana jest z czterech członów, z który pierwszy jest długi i sięga aż do środka długości przedpiersia. Przedplecze jest poprzeczne, ponad dwukrotnie szersze od głowy, o krawędziach bocznych wyraźnie wyciągniętych w wyrostki lub płaty, a krawędzi przedniej zaopatrzonej w obrączkę apikalną. Na powierzchni przedplecza znajdują się pośrodkowe wciski poprzeczne. Tarczka ma jamkowate wciski w kątach przednich. Półpokrywy mają w pełni zaznaczony szew między mezokorium i egzokorium oraz krótką, nie sięgającą podstawy przykrywki międzykrywkę. W skrzydle tylnym wspólny pień żyłki subkostalnej i radialnej najbliżej przedniej żyłki kubitalnej biegnie w części nasadowej; w części środkowej żyłki te są od siebie oddalone. Tylna żyłka kubitalna jest wykształcona. Odnóża zwieńczone są trójczłonowymi stopami. Odwłok ma boczne brzegi sternitów z dwoma płatami. Przetchlinki na pierwszym z widocznych sternitów odwłoka nie są zasłonięte przez zapiersie. Genitalia samca mają lekko wystającą brzuszną krawędź pygoforu, słabo zesklerotyzowany edeagus oraz słabo owłosione paramery o częściach nasadowych dłuższych niż hipofizy. Genitalia samicy mają niewklęśnięty paratergit dziewiątego segmentu z wyrostkiem na górnej krawędzi oraz krótką część rurkowatą przewodu spermateki.
Rozprzestrzenienie.
Plemię ten zamieszkuje całą krainę orientalną i część krainy australijskiej. Rozmieszczone jest od Indii, Bangladeszu, Chin, południowej Japonii i Tajwanu przez Sri Lankę, Mjanmę, Kambodżę, Tajlandię, Laos, Wietnam, Malezję, Filipiny, Singapur, Indonezję i Papuę-Nową Gwineę po Australię. Z tej ostatniej podawane są trzy gatunki.
Taksonomia.
Takson rangi rodzinowej od rodzaju "Megymenum" wprowadzili w 1843 roku przez Charlesa Jean-Baptiste'a Amyota i Jean Guillaume Audinet-Serville'a pod nazwą Mégyménides. Podrodzinę Megymeninae z plemieniem Megymenini w obrębie Dinidoridae wprowadził do klasyfikacji P.S.S. Durai. Do plemienia Megymenini zalicza się 24 opisane gatunki, sklasyfikowane w dwóch rodzajach:
Wyniki analizy kladystycznej Anny Kocorek i Jerzego A. Lisa z 2000 roku potwierdzają siostrzany charakter relacji filogenetycznej między tymi rodzajami, wskazując pięć synapomorfii plemienia.

</doc>
<doc id="5341085" url="https://pl.wikipedia.org/wiki?curid=5341085" title="École de la chambre syndicale de la couture parisienne">
École de la chambre syndicale de la couture parisienne

École de la chambre syndicale de la couture parisienne – prywatna uczelnia zajmująca się zawodami kreatywnymi założona w 1927 roku przez "Chambre Syndicale de la Haute Couture".
Prowadzi edukację w zakresie mody i technik haute couture i znajduje się od 2010 roku w 2. dzielnicy Paryża.
Od 2019 roku "École de la chambre syndicale de la couture parisienne" i IFM, założona w 1986 roku, połączyły siły, aby stworzyć nowy Institut français de la mode.

</doc>
<doc id="5341087" url="https://pl.wikipedia.org/wiki?curid=5341087" title="Doesbergiana borneoensis">
Doesbergiana borneoensis

Doesbergiana borneoensis – gatunek pluskwiaków z podrzędu różnoskrzydłych i rodziny Dinidoridae. Jedyny z monotypowego rodzaju Doesbergiana.
Taksonomia.
Gatunek i rodzaj opisane zostały po raz pierwszy w 1987 roku przez P.S.S. Durai na podstawie pojedynczej samicy odłowionej na Borneo w 1894 roku i zdeponowanej w Muzeum Historii Naturalnej w Lejdzie. Według wyników analizy kladystycznej Anny Kocorek i Jerzego A. Lisa rodzaj ten zajmuje pozycję siostrzaną względem rodzaju "Megymenum". Oba te rodzaje tworzą plemię Megymenini w obrębie podrodziny Megymeninae, charakteryzujące się pięcioma synapomorfiami. W przeciwieństwie do "Megymenum", cechy diagnostyczne "Doesbergiana" mają jednak charakter homoplazji.
Morfologia.
Pluskwiak o ciele długości 21 mm i szerokości 12 mm, prawie jajowatym w zarysie, z wierzchu słabiej, a od spodu silniej wypukłym. Ubarwienie ma czarne, na przedpleczu z metalicznym połyskiem; zakrywki są jasnobrązowe.
Dłuższa niż szeroka głowa cechuje się płytkami żuwaczkowymi przedłużonymi przed przedustek w formie dwóch łukowatych rogów, czym przypomina należącą do Dinidorinae "Urusa". Boczne brzegi głowy są sinusoidalne. Oczy złożone są szypułkowate. Odległość między przyoczkami jest prawie równa odległości między przyoczkiem a brzegiem oka złożonego. Sięgająca w spoczynku do bioder tylnej pary kłujka zbudowana jest z czterech członów, z których pierwszy sięga aż do środka przedpiersia, a drugi jest najdłuższy. Bukule są wyniesione i płatowate.
Poprzeczne przedplecze ma na przednim brzegu węższą od głowy obrączkę apikalną, a kąty przednio-boczne wyciągnięte w formę pary spiczastych wyrostków. Niemal tak długa jak szeroka tarczka ma jamkowate wciski w kątach przednich, lekko faliste brzegi boczne i wąsko zaokrąglony wierzchołek. Półpokrywy mają nieco dłuższe od tarczki przykrywki i nie dochodzące do końca odwłoka zakrywki. Głęboki rowek biegnie środkiem śródpiersia i zapiersia. Gruczoły zapachowe zatułowia mają duże kanaliki wyprowadzające i okrągłe ujścia.
Odwłok ma odsłonięte listewki brzeżne z trójkątnymi guzkami w tylno-bocznych kątach segmentów. Genitalia samicy mają krótką rurkowatą część przewodu spermateki.
Rozprzestrzenienie.
Gatunek orientalny, endemiczny dla Borneo.

</doc>
<doc id="5341088" url="https://pl.wikipedia.org/wiki?curid=5341088" title="Doesbergiana">
Doesbergiana



</doc>
<doc id="5341092" url="https://pl.wikipedia.org/wiki?curid=5341092" title="Islamskie odrodzenie">
Islamskie odrodzenie



</doc>
<doc id="5341093" url="https://pl.wikipedia.org/wiki?curid=5341093" title="Islamski aktywizm">
Islamski aktywizm



</doc>
<doc id="5341094" url="https://pl.wikipedia.org/wiki?curid=5341094" title="Militaria.pl">
Militaria.pl

Militaria.pl – polski sklep internetowy i sieć sklepów stacjonarnych. Od 1998 roku prowadzi internetową sprzedaż wiatrówek i akcesoriów strzeleckich, a także szeroko rozumianego sprzętu outdoorowego, ASG, akcesoriów do samoobrony, odzieży, latarek i noży. Ideą sklepu jest dostarczać produkty do strzelectwa i samoobrony, które dostępne są bez zezwoleń.
Historia.
Sklep Militaria.pl powstał w 1998 roku. Początkowo prowadził sprzedaż wysyłkową, prezentując dostępne produkty w prasie oraz telewizji. Przełom nastąpił w roku 1999, kiedy powstała witryna internetowa. Działa nieprzerwanie od tego czasu, dzięki czemu jest jednym z najstarszych i największych sklepów internetowych w Polsce.
Salony stacjonarne Militaria.pl zaczęły powstawać w 2002 roku. Pierwszym był sklep mieszczący się we Wrocławiu. Łącznie firma Militaria.pl posiada obecnie 12 sklepów stacjonarnych w całej Polsce – trzy w Warszawie, dwa we Wrocławiu, w Poznaniu, Łodzi, Szczecinie, Gdyni, Krakowie, Katowicach oraz w Przemyślu.
Militaria.pl współpracują z wieloma organizacjami, sportowcami, a także twórcami internetowymi. Wraz z Renatą Mauer-Różańską – specjalistką w strzelaniu z karabinu pneumatycznego i karabinu kulowego z trzech postaw, trzykrotną medalistką olimpijską, sklep prowadził kampanię promującą strzelectwo wiatrówkowe. W sezonach 2019/2020 oraz 2020/2021 Militaria.pl były głównym sponsorem drużyny piłki siatkowej Gwardii Wrocław.

</doc>
<doc id="5341095" url="https://pl.wikipedia.org/wiki?curid=5341095" title="Mistrzostwa Oceanii w Lekkoatletyce 2013">
Mistrzostwa Oceanii w Lekkoatletyce 2013

13. Mistrzostwa Oceanii w Lekkoatletyce – zawody lekkoatletyczne, które odbyły się na stadionie Stade Pater Te Hono Nui w Papeete między 3 a 5 czerwca 2013 roku. W imprezie wystartowali zawodnicy z państw skupionych w Oceania Athletics Association oraz sportowcy z Wallis i Futuna, które to terytorium nie było wówczas członkiem tej organizacji. Wystąpiły również odrębne reprezentacje Australii Północnej (złożonej z zawodników z Terytorium Północnego i północnej części Queenslandu) oraz zachodniego wybrzeża Tahiti.
Mistrzostwa zostały naznaczone tragedią. Lesley Cantwell z Nowej Zelandii, która zwyciężyła w chodzie na 5000 metrów, straciła przytomność w oczekiwaniu na dekorację i zmarła trzy dni później, najprawdopodobniej wskutek krwotoku podpajęczynówkowego.

</doc>
<doc id="5341103" url="https://pl.wikipedia.org/wiki?curid=5341103" title="Double Eagle">
Double Eagle

Double Eagle – nazwa amerykańskich monet wykonanych ze złota o nominale 20 dolarów amerykańskich. Były one uznane za prawny środek płatniczy w Stanach Zjednoczonych do 1933 roku. Bicie monet o tym nominale zostało ustanowione na mocy "Coinage Act of 1849" (rozdział CIX). Wszystkie monety "Double Eagle" wybijane były według tego samego standardu: waga wynosiła 33,4362 g, średnica 34 mm, a monety wykonane były ze złota próby 900 (90% złota, 10% miedzi).
W latach 1850–1933 wybito dwa typy monet "Double Eagle" – "Liberty Head Double Eagle" (1850–1907) projektu i "Saint-Gaudens Double Eagle" (1907–1933) projektu Augustusa Saint-Gaudensa. Obie monety występowały w kilku odmianach.
Złote mennictwo w Stanach Zjednoczonych zostało wstrzymane przez prezydenta Franklina D. Roosevelta 5 kwietnia 1933 roku, kiedy nakazał zwrot złotych monet do Rezerwy Federalnej. Wyjątkiem było posiadanie walorów o wartości kolekcjonerskiej. 30 stycznia 1934 roku wszedł w życie "Gold Reserve Act", który ostatecznie wycofał złoto z obiegu, wstrzymał pokrycie dla pieniądza papierowego w tym kruszcu i nakazał przetopienie go w sztaby.
Historia.
2 kwietnia 1792 roku Kongres uchwalił "Coinage Act of 1792", który zezwolił na bicie monet różnych wartości, w tym monet złotych o nominale 10 dolarów amerykańskich zwanych "Eagle". Była to wówczas moneta o największym nominale w Stanach Zjednoczonych. W tym czasie złoto było istotnym kruszcem w amerykańskim handlu. W obiegu znajdowały się wówczas złote monety z Hiszpanii, Meksyku, Holandii czy Wielkiej Brytanii i pozostawały legalnym środkiem płatniczym w Stanach Zjednoczonych do 1857 roku. Pierwszymi złotymi monetami wybitymi w mennicy w Filadelfii były monety o nominale 5 dolarów ("Half Eagle") i 10 dolarów. Wybito je w 1795 roku, a rok później wybito monetę o nominale 2,5 dolara. Kruszec używany do produkcji amerykańskich złotych monet nie pochodził w tamtym czasie ze Stanów Zjednoczonych. Był on nabywany za granicą pod postacią zarodków, sztab lub złotych monet. W 1799 roku Conrad Reed znalazł w Meadow Creek w Karolinie Północnej bryłkę złota. W 1803 John Reed wraz ze wspólnikami znalazł w Meadow Creek 28-funtowy samorodek złota. Z czasem w okolicy rzeki powstała kopalnia Dunn Mine, a w jej pobliżu zaczęli osiedlać się górnicy. W 1830 roku okolice miasta Charlotte stanowiły główne źródło zaopatrzenia Stanów Zjednoczonych w złoto. O znaczeniu tego obszaru znaczy fakt, że w 1838 roku Kongres otworzył oddziały Mennicy Stanów Zjednoczonych w Dahlonedze (Georgia) i Charlotte (Karolina Północna).
Jeszcze w XVIII wieku pojawił się problem ze złotymi monetami. W 1792 roku ustalono stosunek srebra do złota na 15 do 1. Okazało się, że na rynku stosunek ten wynosił 16 do 1. Doprowadziło to do przetopu złotych monet na rynku, a następnie sprzedaży za wartość wyższą niż zdeklarowana. Relacja obu kruszców wobec siebie zmieniała się na przestrzeni lat. Jednak za każdym razem, kiedy wartość złota rosła, to coraz większa liczba złotych monet była przetapiana i sprzedawana z zyskiem. W celu zaradzenia temu problemowi w 1834 roku uchwalono "Coinage Act of 1834". Na mocy tej ustawy zredukowano wagę złotych monet tak, aby zachować ich wartość i jednocześnie powstrzymać ich przetop. Na mocy tego prawa moneta o nominale 10 dolarów ("Eagle") powinna mieć 232 grany czystego złota (15.033 g), a nie jak według standardu ustalonego w "Coinage Acto of 1792" – 247,5 grana (16,037 g).Istotny wpływ na złote mennictwo w Stanach Zjednoczonych miała kalifornijska gorączka złota zapoczątkowana w 1848 roku. Wartość złota znalezionego w tamtym obszarze w ciągu pierwszych dwóch lat szacowano na 80–100 tys. dolarów. Z czasem ilość złota napływająca na rynek krajowy sprawiła, że upowszechniło się ono względem srebra. Doprowadziło to do sytuacji, w której srebro sprzedawano na rynku z dużym zyskiem. Napływ złota na rynek sprawił, że srebro, którego ceny były liczone w złocie, stało się niedowartościowane. Srebrne jednodolarówki okazały się być bardziej wartościowe niż ich wartość nominalna. W styczniu 1849 roku James McKay zapowiedział, że przedłoży pod głosowanie prawo, które wprowadzi w złotym mennictwie monety o nowych wartościach. 1 lutego Charles G. Atherton zaproponował poprawkę do projektu ustawy McKaya, która wprowadzałaby do obiegu monety o nominale 20 dolarów. 20 lutego przedstawiono projekt ustawy będącej połączeniem propozycji McKaya i Athertona. Została ona zaakceptowana przez Izbę Reprezentantów. Senat przyjął ustawę pod nazwą "Coinage Act of 1849" 3 marca 1849 roku, ustanawiając tym samym bicie złotych monet w rozdziale CIX. Propozycja bicia monety o tym nominale pojawiła się już 21 grudnia 1836 roku, kiedy w „Philadelphia Public Ledger” rozważano pomysł bicia w Stanach Zjednoczonych monet o większych nominałach. Wówczas uznano, że najlepszą odpowiedzią będzie pojawienie się złotych monet, w tym właśnie "Double Eagle", która miałaby mieć wartość 20 dolarów.
Głównym zamysłem, który stanowił podwaliny pod wprowadzenie monety "Double Eagle", była chęć przekształcenia dużych ilości złota na rynku w monety przy jak najmniejszym wysiłku mennic. Moneta o tym nominale stanowiła dwukrotność 10 dolarów, czterokrotność 5 dolarów. Nominał ten redukował nakład pracy w mennicach. Podobnie postąpiono w 1878 roku, kiedy uchwalono "Bland-Allison Act", który miał na celu rozwiązanie problemu rosnącej ilości srebra na rynku, co przełożyło się na rozpoczęcie bicia dolara Morgana. W 1850 roku do obiegu weszły pierwsze monety "Double Eagle". Przed tym rokiem Amerykanie obawiali się rosnącej roli pieniądze drukowanego. Kupcy, przemysłowcy i obywatele zaczęli domagać się środków płatniczych o realnej wartości. W 1853 roku Kongres uchwalił "Coinage Act of 1853." Zawarto w nim mechanizm regulujący liczbę drobnych srebrnych monet na rynku. Od tej pory miały być one wybijane na konto rządowe za opłatą w złocie. Zasada ta doprowadziła "de facto" do nieformalnego wprowadzenia w Stanach Zjednoczonych standardu złota. Tym samym srebro zostało zdewaluowane, a moneta jednodolarowa straciła swoje praktyczne znaczenie. W latach 80. XIX wieku obawy przed pieniądzem papierowym zniknęły. Z kolei złote monety zaczęły być wychwytywane z obiegu. Część z nich pozostawała w państwowych rezerwach, inne natomiast były przechowywane przez banki lub przeznaczane do rozliczeń w handlu zagranicznym. Ilość złota na rynku kurczyła się także przez podpisanie przez prezydenta Benjamina Harrisona w 1890 roku "Sherman Silver Purchase Act". Ustawa ta zobowiązywała państwo do comiesięcznego skupu srebra w ilości co najmniej 4,5 miliona uncji. W celu uregulowania formalności za skup srebra od obywateli rząd musiał zlecić dodruk pieniądza papierowego. Obywatele z kolei używali banknotów do kupowania złota, które później sprzedawali państwu. Sytuacja ta negatywnie wpływała na pozycje złota na rynku i jego wartość. Ponadto wartość srebra ulegała zbyt częstym zmianom, co wpływało na niestabilność systemu finansowego. Dalsze podkopywanie wartości złota zniechęciła polityków do bimetalizmu. W 1900 roku doszło do wprowadzenia standardu złota w Stanach Zjednoczonych. I wojna światowa doprowadziła w Europie do wzrostu inflacji i potrzeby kreowania pieniądza w związku z wydatkami na cele wojenne. W rezultacie standard złota w Europie przestał obowiązywać w praktyce. W 1925 roku próbowano do niego powrócić, ale ciągły wzrost inflacji sprawił, że giełdy zaczęły odchodzić od tego standardu. W 1929 roku doszło w Stanach Zjednoczonych do Wielkiego Kryzysu. Bezrobocie stawało się coraz większe, banki i towarzystwa ubezpieczeniowe ogłaszały upadłość. Doprowadziło to do obaw o amerykański system monetarny. W związku z tym, 5 kwietnia 1933 roku prezydent Franklin D. Roosevelt ogłosił, że złoto powinno zostać wycofane z obiegu rynkowego i należy je zwrócić do Rezerwy Federalnej. Wyjątek stanowiły zbiory kolekcjonerskie. 30 stycznia 1934 roku wszedł w życie "Gold Reserve Act." Stanowił on, że złote mennictwo zostanie wstrzymane, a całe złoto powinno zostać wycofane z obiegu i przetopione w sztaby o wymiarach ustalonych przez Departament Skarbu.
Monety "Double Eagle".
"Liberty Head Double Eagle".
Moneta "Liberty Head Double Eagle" (zwana także "Coronet")została zaprojektowana przez Jamesa B. Longacre’a. Do stworzenia awersu monety wykorzystał on wizerunek profilu personifikacji wolności ("Miss Liberty") stworzony przez na potrzeby monety o nominale 2,5 dolara, a potem zmodyfikowany przez w 1840 roku również do projektu monety o tym samym nominale. Dookoła profilu Longrace umieścił 13 sześcioramiennych gwiazd, a pod głową umieścił datę. Na rewersie monety bitej od 1850 do 1866 znajdował się orzeł z rozpostartymi skrzydłami, "Union Shield" na piersiach, gałązką oliwną i strzałami w szponach. Nad głową orła znalazła się aureola z gwiazd oraz promienie. Nad orłem widniała nazwa państwa „UNITED STATES OF AMERICA”, a pod orłem nominał monety ze skrótem nazwy waluty „TWENTY D.”. W 1866 roku zaczęto wybijać nową odmianę monety z dewizą „IN GOD WE TRUST” na rewersie, wewnątrz aureoli. Od 1877 roku bito trzecią odmianę tym razem z pełną nazwą waluty „TWENTY DOLLARS” pod orłem.
"Saint-Gaudens Double Eagle".
W 1905 roku prezydent Theodore Roosevelt poprosił swojego znajomego Augustusa Saint-Gaudensa o poprawę wizerunków amerykańskich monet. Saint-Gaudens zgodził się podjąć tego zadania za 5000 dolarów i w swoich pracach postanowił nawiązać do motywów ze starożytnej Grecji. Awers projektu przedstawiał kroczącą personifikację wolności "Miss Liberty" z jedną stopą opartą o kamień. W swojej lewej dłoni trzymała głązkę oliwną, a w prawej pochodnię. Za postacią widniały promienie oraz budynek Kapitolu. Wzdłuż rantu sześcioramienne gwiazdy, nad "Miss Liberty" umieszczono napis „LIBERTY”. Rok wybicia zapisany cyframi rzymskimi został umieszczony na dole, po prawej stronie. Rewers tej odmiany przedstawiał lecącego w lewą stronę orła, który został zapożyczony przez Saint-Gaudensa z centa "Flying Eagle". W tle za orłem widać promienie i słońce. Nad orłem, wzdłuż rantu nazwa państwa „-UNITED-STATES-OF-AMERICA-”, a pod nią nominał z nazwą waluty „-TWENTY-DOLLARS-”. W trakcie bicia tej odmiany rozpoczęto jednocześnie prace mające poprawić jej wizerunek. W latach 1907–1908 bito monetę o spłyconym reliefie, rokiem zapisanym cyframi arabskimi oraz bez dewizy „In God We Trust”, co nie spodobało się prezydentowi. W 1908 roku zmodyfikowano kolejny raz wizerunek monety. Dodano dewizę „IN-GOD-WE-TRUST”, która znalazła się nad obrysem słońca. Poprawiono również promienie słoneczne.
Na monetach wybijanych w latach 1907–1911 na awersie znalazło się 46 gwiazd, a na monetach wybijanych w latach 1912–1933 było ich 48. Liczba ta odzwierciedlała liczbę stanów, które wówczas znajdowały się w unii. Monety o wysokim reliefie miały 13 promieni słonecznych, a te o niskim miały ich 14.

</doc>
<doc id="5341108" url="https://pl.wikipedia.org/wiki?curid=5341108" title="Gruczoły Lieberkühna">
Gruczoły Lieberkühna



</doc>
<doc id="5341109" url="https://pl.wikipedia.org/wiki?curid=5341109" title="Krypty Lieberkühna">
Krypty Lieberkühna



</doc>
<doc id="5341110" url="https://pl.wikipedia.org/wiki?curid=5341110" title="Kajkawus I">
Kajkawus I

Kajkawus I (pers. عز الدين كيكاوس پور كيخسرو) (zm. 1220) – sułtan seldżuckiego Sułtanatu Rum, syn Kaj Chusraua I. Panował w latach 1211 - 1220.
Obejmując po śmierci ojca panowanie stłumił najpierw w 1213 roku rebelię bejów a następnie pokonał wojska Trapezuntu biorąc do niewoli cesarza Aleksego I. W zamian za uwolnienie cesarstwo zobowiązało sie płacenia rocznego trybutu i pod panowanie Seldżuków trafiła Synopa. W 1215 odbił z rąk wojsk cypryjskich Antalyę.

</doc>
<doc id="5341116" url="https://pl.wikipedia.org/wiki?curid=5341116" title="Mlecz (trawienie)">
Mlecz (trawienie)

Mlecz – ogólne określenie dwóch płynów w układzie pokarmowym: 

</doc>
<doc id="5341117" url="https://pl.wikipedia.org/wiki?curid=5341117" title="Chylus">
Chylus



</doc>
<doc id="5341118" url="https://pl.wikipedia.org/wiki?curid=5341118" title="Mlecz (ujednoznacznienie)">
Mlecz (ujednoznacznienie)



</doc>
<doc id="5341120" url="https://pl.wikipedia.org/wiki?curid=5341120" title="Liść zarodnionośny">
Liść zarodnionośny



</doc>
<doc id="5341121" url="https://pl.wikipedia.org/wiki?curid=5341121" title="Śródmieście (Grudziądz)">
Śródmieście (Grudziądz)



</doc>
<doc id="5341127" url="https://pl.wikipedia.org/wiki?curid=5341127" title="Gianmaria Biemmi">
Gianmaria Biemmi

Gianmaria Biemmi (ur. 2 lutego 1708 w Goglione Sopra, zm. 27 grudnia 1784 w Brescii) – włoski historiograf i katolicki duchowny.
Jego najbardziej znaną pracą była wydana w 1742 roku w Brescii "Historia Jerzego Kastrioty znanego jako Skanderbega" (wł. "Istoria di Giorgio Castriota detto Scanderbergh"), którą opierał na pracach włoskich i bizantyńskich historykach, jak m.in. Francesco Filelfo, Giovanni Pontano, Raffaello Maffei, Laonik Chalkokondyles i Jerzy Sfrantzes; jako kolejnego źródła, Biemmi miał również używać wydanej w Wenecji publikacji z 1480 roku autorstwa nieznanego albańskiego naukowca z Baru.
Życiorys.
Studiował retorykę, teologię, prawo oraz historię. W 1731 roku został katolickim duchownym.
Pierwszą jego pracą było "Życie Karola V, Imperatora" (wł. "Vita di Carlo V, Imperatore"), jednak nie została ona ostatecznie opublikowana z powodu trudności z ich wydaniem.

</doc>
<doc id="5341131" url="https://pl.wikipedia.org/wiki?curid=5341131" title="Buhajiwka (rejon iziumski)">
Buhajiwka (rejon iziumski)

Buhajiwka () – wieś na Ukrainie, w obwodzie charkowskim, w rejonie iziumskim. W 2001 liczyła 1245 mieszkańców, spośród których 1180 posługiwało się językiem ukraińskim, 55 rosyjskim, 9 białoruskim, a 1 innym.

</doc>
<doc id="5341132" url="https://pl.wikipedia.org/wiki?curid=5341132" title="Michał Derenicz">
Michał Derenicz

Michał Derenicz (ur. 1901 w Warszawie, zm. 25 listopada 1973 tamże) – polski sinolog, publicysta, tłumacz, dyplomata.
Życiorys.
Michał Derenicz ukończył studia prawnicze na Uniwersytecie Jagiellońskim. Studiował również sinologię i anglistykę na Uniwersytecie Warszawskim. Kształcił się także w Paryżu. W 1932 uzyskał stopień doktora nauk filologicznych. W latach 1933–1935 związany z miesięcznikami „Przegląd Wschodni” i „Czarno na Białem”, gdzie prowadził dział chiński. W latach 1937–1938 przebywał naukowo w Chinach. Był wówczas także korespondentem „Kina” oraz pism koncernu Ilustrowany Kurier Codzienny. Pracował jako redaktor Polskiego Radia oraz dyrektor departamentu w Ministerstwie Spraw Zagranicznych. Od 1945 do 1946 był chargé d’affaires przy rządzie chińskim w Nankinie.
Tłumaczył książki z języków: angielskiego, chińskiego, francuskiego, niemieckiego i rosyjskiego. Redaktor geograficzny „Wielkiej encyklopedii powszechnej PWN”.
Pochowany na Cmentarzu Powązkowskim w Warszawie.

</doc>
<doc id="5341134" url="https://pl.wikipedia.org/wiki?curid=5341134" title="Biłe (obwód charkowski)">
Biłe (obwód charkowski)

Biłe () – wieś na Ukrainie, w obwodzie charkowskim, w rejonie kupiańskim. W 2001 liczyła 248 mieszkańców, spośród których 239 posługiwało się językiem ukraińskim, 8 rosyjskim, a 1 innym.

</doc>
<doc id="5341136" url="https://pl.wikipedia.org/wiki?curid=5341136" title="Lisna Stinka">
Lisna Stinka

Lisna Stinka () – wieś na Ukrainie, w obwodzie charkowskim, w rejonie kupiańskim. W 2001 liczyła 494 mieszkańców, spośród których 404 posługiwało się językiem ukraińskim, 89 rosyjskim, a 1 innym.

</doc>
<doc id="5341137" url="https://pl.wikipedia.org/wiki?curid=5341137" title="Chomyne (obwód charkowski)">
Chomyne (obwód charkowski)

Chomyne () – wieś na Ukrainie, w obwodzie charkowskim, w rejonie kupiańskim. W 2001 liczyła 16 mieszkańców, spośród których 13 posługiwało się językiem ukraińskim, a 3 rosyjskim.

</doc>
<doc id="5341140" url="https://pl.wikipedia.org/wiki?curid=5341140" title="Błahodatiwka (obwód charkowski)">
Błahodatiwka (obwód charkowski)

Błahodatiwka () – wieś na Ukrainie, w obwodzie charkowskim, w rejonie kupiańskim. W 2001 liczyła 351 mieszkańców, spośród których 317 posługiwało się językiem ukraińskim, a 34 rosyjskim.

</doc>
<doc id="5341141" url="https://pl.wikipedia.org/wiki?curid=5341141" title="Silverfish Bay">
Silverfish Bay

Silverfish Bay – zatoka Morza Rossa rozciągająca się wzdłuż wybrzeża Ziemi Wiktorii między Vacchi Ice Piedmont na północy i Campbell Glacier Tongue na zachodzie, ograniczona na południowym wschodzie przez linię wyznaczoną od czubka Campbell Glacier Tongue do Oscar Point, leżącego na północ od Terra Nova Bay.
W 2013 roku zatoka Silverfish Bay wraz z Przylądkiem Waszyngtona została desygnowana jako Szczególnie Chroniony Obszar Antarktyki (ang. "Antarctic Specially Protected Area", ASPA) – ASPA 173 "Cape Washington and Silverfish Bay, Terra Nova Bay, Ross Sea".
Nazwa.
"Silverfish Bay" to nazwa opisowa od angielskiej nazwy śledzika antarktycznego ("Pleuragramma antarcticum") – "Antarctic silverfish" – dla którego zatoka jest miejscem lęgowym. 
Geografia.
Silverfish Bay leży na zachód od Terra Nova Bay, ok. 20 km na zachód od Przylądka Waszyngtona. Ma trójkątny kształt – rozciąga się między Vacchi Ice Piedmont na północy i Campbell Glacier Tongue na zachodzie, a na południowym wschodzie ograniczona jest linią wyznaczoną od czubka Campbell Glacier Tongue do Oscar Point, leżącego na północ od Terra Nova Bay. Zatoka pozostaje skuta lodem. 
W zatoce po raz pierwszy udokumentowano obszar lęgowy śledzika antarktycznego ("Pleuragramma antarcticum"). Naliczono tu 1328 rybiej ikry i larw na litr wody. W wodach zatoki stwierdzono również występowanie dużych osobników antara polarnego. 
W 2013 roku zatoka Silverfish Bay wraz z Przylądkiem Waszyngtona została desygnowana jako Szczególnie Chroniony Obszar Antarktyki (ang. "Antarctic Specially Protected Area", ASPA) – ASPA 173 "Cape Washington and Silverfish Bay, Terra Nova Bay, Ross Sea".

</doc>
<doc id="5341145" url="https://pl.wikipedia.org/wiki?curid=5341145" title="Jô Santos">
Jô Santos

Jô Santos, właśc. Joálisson Santos Oliveira (ur. 31 marca 1991 w Campina Grande) – brazylijski piłkarz, występujący na pozycji lewego lub prawego skrzydłowego w kazaskim klubie Turan Turkiestan. 

</doc>
<doc id="5341146" url="https://pl.wikipedia.org/wiki?curid=5341146" title="Mistrzostwa Oceanii w Lekkoatletyce 2014">
Mistrzostwa Oceanii w Lekkoatletyce 2014

14. Mistrzostwa Oceanii w Lekkoatletyce – zawody lekkoatletyczne, które odbyły się na Tereora Stadium w Avaruana Wyspach Cooka od 14 do 16 czerwca 2014 roku. W imprezie wystartowali zawodnicy z państw skupionych w Oceania Athletics Association, a także sportowcy z odrębnej reprezentacji Australii Północnej (złożonej z zawodników z Terytorium Północnego i północnej części Queenslandu).

</doc>
<doc id="5341148" url="https://pl.wikipedia.org/wiki?curid=5341148" title="Agnieszka Elżbieta Żebrowska">
Agnieszka Elżbieta Żebrowska



</doc>
<doc id="5341150" url="https://pl.wikipedia.org/wiki?curid=5341150" title="Matija Štemberger">
Matija Štemberger

Matija Štemberger (ur. 1 stycznia 1997) – słoweński skoczek narciarski, reprezentant klubu SSK Ilirija Lublana. Uczestnik zimowej uniwersjady (2017). Medalista mistrzostw kraju w konkursach drużynowych.
W marcu 2008 zdobył dwa srebrne medale na nieoficjalnych mistrzostwach świata dzieci w Zakopanem. 27 lipca 2013 zadebiutował w FIS Cupie, zajmując 46. miejsce w Szczyrku. Dzień później na tej samej skoczni zdobył pierwsze punkty tego cyklu za zajęcie 25. lokaty. W lutym 2017 wystartował na zimowej uniwersjadzie w Ałmaty, zajmując 34. miejsce na skoczni normalnej. 23 marca 2022 podczas treningu przedskoczków przed zawodami Pucharu Świata na Letalnicy w Planicy ustanowił swój rekord życiowy – 185,0 m.
Zdobywał medale mistrzostw Słowenii w zawodach drużynowych – srebrny w 2022 oraz brązowy w 2014.

</doc>
<doc id="5341152" url="https://pl.wikipedia.org/wiki?curid=5341152" title="Kanonierki typu Flores">
Kanonierki typu Flores

Kanonierki typu Flores – holenderskie kanonierki z okresu dwudziestolecia międzywojennego i II wojny światowej. W latach 1924–1926 w stoczniach Fijenoord i Wilton w Schiedam zbudowano dwa okręty tego typu – „Flores” i „Soemba”. Jednostki weszły w skład Koninklijke Marine w 1926 roku, a z listy floty skreślono je odpowiednio w 1968 i 1985 roku.
Okręty miały wyporność 1676 ton, a ich główne uzbrojenie stanowiły trzy działa kalibru 149 mm Boforsa, uzupełniane przez artylerię przeciwlotniczą. Ich nazwy pochodziły od wysp: Flores i Sumba (Soemba, Wyspa Sandałowa). Jednostki przeznaczone były do służby w holenderskich posiadłościach w Azji, stacjonując w Holenderskich Indiach Wschodnich. Po wybuchu II wojny światowej „Flores” powróciła do metropolii, zaś „Soemba” pozostała w Azji Południowo-Wschodniej. Po ataku Niemiec na Holandię w maju 1940 roku „Flores” zdołała ewakuować się do Wielkiej Brytanii, zaś siostrzana kanonierka po rozpoczęciu w grudniu 1941 roku przez Japonię wojny na Pacyfiku wzięła udział w obronie holenderskich posiadłości, a następnie ewakuowała się do Indii. Oba okręty uczestniczyły w eskorcie konwojów morskich, a od 1943 roku operowały na Morzu Śródziemnym, biorąc udział w kampanii włoskiej. W 1944 roku kanonierki wspierały lądowanie w Normandii. Po zakończeniu wojny „Flores” pełniła funkcję szkolnego okrętu artyleryjskiego, a w 1950 roku została przeklasyfikowana na fregatę. Od 1955 roku naprzemiennie pełniła rolę hulku i okrętu dozorowego, a w 1960 roku zmieniono jej nazwę na „Van Speyk”. W 1965 okręt powrócił pod pierwotną nazwę, a 27 czerwca 1968 roku został wycofany ze służby i złomowany w 1969 roku. „Soemba” po wojnie pełniła funkcję radarowego okrętu szkolnego, a od 1951 roku okrętu naprowadzania samolotów. W 1956 roku stała się hulkiem mieszkalnym, od 1958 roku pełniła rolę okrętu szkolnego, a następnie okrętu-bazy nurków. 9 czerwca 1985 roku jednostka została wycofana ze służby, po czym sprzedana i złomowana.
Projekt i budowa.
Po I wojnie światowej holenderska marynarka wojenna posiadała jedynie trzy stosunkowo nowoczesne kanonierki, którymi były zbudowane w latach 1911–1915 przybrzeżne okręty typu "Brinio". Z racji rozmiarów i braku przystosowania do pełnomorskiej żeglugi jednostki te nie nadawały się do służby w holenderskich koloniach, gdzie potrzebne były opancerzone i silnie uzbrojone okręty do obrony wybrzeża, pól minowych i ostrzału sił lądowych potencjalnego nieprzyjaciela. Wychodząc naprzeciw tym potrzebom, w 1924 roku inżynierowie L. Troost i M.F. Gunning opracowali projekt sporego, pełnomorskiego okrętu, uzbrojonego w działa o dużym kalibrze i donośności. W latach 1924–1926 zbudowano dwie jednostki („Flores” i „Soemba”), przeznaczone do służby w Holenderskich Indiach Wschodnich.
Hr. Ms. „Flores” zbudowany został w stoczni Fijenoord w Schiedam (numer stoczniowy 300), zaś „Soemba” powstała w stoczni Wilton w Schiedam (numer stoczniowy 304). Stępki okrętów położono w latach 1924–1925, a zwodowane zostały w 1925 roku. Nazwy kanonierek pochodziły od znajdującej się w archipelagu Małych Wysp Sundajskich wysp Flores i Sumba (Soemba, Wyspa Sandałowa). Łączny koszt budowy jednostek wyniósł 2,457 mln guldenów.
Dane taktyczno-techniczne.
Charakterystyka ogólna.
Okręty były kanonierkami o długości całkowitej 75,6 metra (74 metry na linii wodnej), szerokości całkowitej 11,89 metra (11,5 metra na linii wodnej) i zanurzeniu 3,2–3,7 metra. Wysokość boczna wynosiła 6,29 metra. Kadłub podzielony był za pomocą grodzi wzdłużnych i poprzecznych na 11 przedziałów wodoszczelnych i miał dno podwójne na 81% długości. Wyporność standardowa wynosiła 1457 ton, zaś pełna od 1676 do 1683 ton. Wysokość metacentryczna wynosiła 0,5 metra.
Kanonierki miały wysoką dzielność morską dzięki wysokiemu pokładowi dziobowemu, przez co pokład nie był zalewany przez fale, oraz dobrą sterowność.
Załoga pojedynczej jednostki liczyła 132–134 oficerów, podoficerów i marynarzy (w tym do 67 Indonezyjczyków).
Urządzenia napędowe.
Siłownię jednostek stanowiły dwie pionowe maszyny parowe potrójnego rozprężania o łącznej mocy 2034–2160 KM, do których parę dostarczały cztery wodnorurkowe kotły Yarrow, wyprodukowane w macierzystej stoczni. Opalane ropą naftową kotły o ciśnieniu roboczym 14,06 kG/cm² miały po trzy paleniska i powierzchnię grzewczą 548 m². Kotły umieszczone były w dwóch oddzielnych, położonych jedna za drugą kotłowniach, a maszyny parowe zamontowano we wspólnym przedziale za kotłowniami; spaliny były odprowadzane przez wspólny komin. Okręty napędzały dwie trójłopatowe śruby o średnicy 2,5 metra każda; miały jeden ster typu Flettnera. Maksymalna prędkość okrętów wynosiła od 14,57 do 14,84 węzła, nie osiągając projektowych 15 węzłów. Okręty zabierały 285 ton paliwa, co pozwalało osiągnąć zasięg wynoszący 8000 Mm przy prędkości 8 węzłów.
Uzbrojenie i opancerzenie.
Na uzbrojenie artyleryjskie okrętów składały się trzy pojedyncze działa kalibru 15 cm (rzeczywisty kaliber wynosił 149,1 mm) L/50 nr 7 Boforsa model 1925, osłonięte pancernymi maskami. Jedno działo umieszczono na pokładzie dziobowym, drugie w superpozycji na nadbudówce dziobowej, a trzecie na pokładzie rufowym. Armaty strzelały amunicją rozdzielnego ładowania (pociskami przeciwpancernymi o masie 46,7 kg i odłamkowo-burzącymi o masie 45 kg); łączny zapas pocisków wraz z ładunkami miotającymi wynosił 450 sztuk. 
Broń przeciwlotniczą stanowiły początkowo: jedno działo przeciwlotnicze kalibru 75 mm L/60 nr 6 Boforsa model 1918, umieszczone na pokładzie górnym między rufowym działem głównego kalibru a dalmierzem (z zapasem 300 pocisków) oraz dwa podwójne zestawy wielkokalibrowych karabinów maszynowych kalibru 12,7 mm Vickers L/90 nr 4, umieszczone równolegle do siebie po obu stronach nadbudówki, z łącznym zapasem amunicji wynoszącym 5000 naboi. Dodatkowo na okrętach znajdowały się dwa karabiny maszynowe kalibru 7,7 mm Hotchkiss nr 4.
Głównym elementem wykonanego ze stali niklowej Kruppa pancerza kanonierek był pokład pancerny, o grubości od 25 do 50 mm. Wieża dowodzenia i komory amunicyjne chronione były płytami grubości 25 mm. Opancerzone były też maski dział artylerii głównej, a ich grubość wynosiła od 15 (góra) poprzez 40 (boki) do 80 mm (przód). Całkowita masa opancerzenia wynosiła 215,9 tony.
Wyposażenie.
Jednostki miały instalację do wytwarzania zasłony dymnej. Na ich pokładach znalazły się dwie motorówki 28-stopowe, dwie szalupy typu B4 i jeden jol typu F2. Rufa okrętów przystosowana była do przenoszenia wodnosamolotu pokładowego, który służył do korygowania ognia artylerii głównej i rozpoznania; opuszczany był na wodę i podnoszony za pomocą umieszczonego na prawej burcie bomu. Początkowo kanonierki wyposażone były w wodnosamoloty Van Berkel W-A.
Przebieg służby okrętów.
„Flores”.
Hr. Ms. „Flores” został wcielony do Koninklijke Marine 25 marca 1926 roku. 15 czerwca „Flores” wraz z bliźniaczą „Soembą” wyruszyły z Den Helder w stronę Holenderskich Indii Wschodnich, docierając via Sewilla, Tunis, Port Said, Aden i Kolombo do Sabangu, który osiągnęły 10 sierpnia. 27 października „Flores” weszła na mieliznę, z której udało się jej zejść nazajutrz przy pomocy pancernika obrony wybrzeża „De Zeven Provinciën” oraz stawiacza min „Krakatau” i o własnych siłach dotrzeć do Surabai. W dniach 1–28 marca 1927 roku „Flores” i „Soemba” wyszły z Surabai w rejs po Morzu Południowochińskim, docierając do Singapuru oraz Sajgonu i powracając do Tanjung Priok. W kwietniu kanonierka udała się w rejs wzdłuż wybrzeży Sumatry, zawijając do trzech portów. W końcu kwietnia i na początku maja 1928 roku „Flores” wzięła udział w kolejnych ćwiczeniach w rejonie Małych Wysp Sundajskich i Cieśninie Makasarskiej, podczas których odwiedziła Makasar i Balikpapan oraz eskortowała uszkodzony okręt podwodny K XVIII do Surabai. W 1929 roku na jednostce zaokrętowano nowszy model wodnosamolotu – Fokker C.VII-W.
24 października 1930 roku „Flores” wyszedł z Tanjung Priok jako eskorta parowca „Zuiderkruis” z gubernatorem Holenderskich Indii Wschodnich na pokładzie, zawijając do Hajfongu, Sajgonu i Bangkoku; powrót do portu wyjścia nastąpił 29 listopada. W maju 1931 roku „Flores” wzięła udział w akcji poszukiwawczej niemieckiego samolotu pasażerskiego Junkers, który zaginął na Morzu Timor. Od kwietnia do końca maja 1934 roku „Flores” pełniła służbę w rejonie Moluków i Nowej Gwinei, zaś na przełomie sierpnia i września wzięła udział w ćwiczeniach floty holenderskiej, zawijając podczas nich do Tanjung Priok. Również we wrześniu kanonierka odbyła rejs na Lombok, w 50. rocznicę ekspedycji naukowej badającej tę wyspę. W marcu 1935 roku „Flores” wraz z okrętem patrolowym „Sirius” zabezpieczały wzdłuż zachodniego wybrzeża Sumatry rejs parowca pasażerskiego „Both” z gubernatorem Holenderskich Indii Wschodnich na pokładzie. 2 października 1937 roku na wodach terytorialnych Holenderskich Indii Wschodnich kanonierka ostrzelała japoński statek rybacki, w wyniku czego zginęło dwóch rybaków, a jednostka została zatrzymana. W dniach 11 stycznia – 25 marca 1938 roku okręt udał się z Surabai w rejs do Australii, z okazji 150. rocznicy powstania brytyjskiej kolonii; zawinął do Darwin, Sydney, Hobart, Melbourne i Brisbane, powracając do portu wyjścia. 6 września „Flores” i „Soemba” wzięły udział w paradzie floty w Surabai.
Po wybuchu działań wojennych w Europie kanonierka została wezwana do metropolii, wypływając 12 grudnia 1939 roku z Surabai i docierając 3 lutego 1940 roku do Vlissingen (bez wodnosamolotu pokładowego, który pozostał w Holenderskich Indiach Wschodnich). Do momentu ataku Niemiec na Holandię „Flores” pełniła służbę patrolową na holenderskich wodach terytorialnych, eskortując m.in. statki niemieckie. W nocy z 9 na 10 maja okręt przebywał na redzie Vlissingen (wraz z kanonierką „Johan Maurits van Nassau” i krążownikiem „Sumatra”). Rankiem 10 maja jednostka wzięła udział w odparciu ataku niemieckich bombowców, które zrzuciły miny u ujścia Skaldy. 14 maja „Flores” przeszła na wody wschodniej Skaldy, wspierając ogniem artyleryjskim obrońców wyspy Zuid-Beveland i uniemożliwiając żołnierzom niemieckim sforsowanie rzeki oraz odpierając kolejne ataki lotnicze. W nocy z 14 na 15 maja wszedł do belgijskiego portu Zeebrugge, gdzie otrzymał rozkaz nakazujący ewakuację floty do Wielkiej Brytanii. 17 maja „Flores” wraz ze stawiaczem min „Van Meerlant” udały się w rejs, zawijając po drodze do Dunkierki i docierając nazajutrz do Dover, skąd 19 maja przeszły do Portsmouth. Tam naprawiono uszkodzoną podczas kampanii holenderskiej śrubę napędową, a 1 czerwca okręt przeszedł do Sheerness, wchodząc w skład brytyjskiej flotylli patrolującej estuarium Tamizy z oznaczeniem burtowym F66.
W dniach 25 sierpnia – 18 września 1941 roku w Chatham dokonano modernizacji uzbrojenia jednostki, a 15 listopada powróciła ona do służby pod brytyjskim dowództwem operacyjnym, uczestnicząc w eskorcie konwojów atlantyckich na zachodnich podejściach do Wysp Brytyjskich oraz konwojów przybrzeżnych. W 1942 roku okręt znów poddano modernizacji uzbrojenia i wyposażenia, a do kwietnia 1943 roku pełnił służbę eskortową przybrzeżnych konwojów pomiędzy ujściami Tyne i Tamizy, bazując w Newcastle upon Tyne. Po podjęciu decyzji o przerzucie kanonierki na Morze Śródziemne „Flores” została kolejny raz przezbrojona.
4 czerwca okręt wyszedł z Gourock i płynąc w liczącym 84 statki konwoju dotarł na Maltę, zawijając po drodze do Gibraltaru i Algieru. „Flores” wraz z bliźniaczą „Soembą” weszły w skład Eastern Naval Task Force, w ramach którego wzięły udział w inwazji na Sycylię. 9 lipca obie kanonierki eskortowały płynący z Port Saidu szybki konwój MWF-36, z którego nazajutrz odbył się desant w pobliżu przylądka Passero. Podczas lądowania sił desantowych „Flores” ostrzeliwała baterię artylerii nadbrzeżnej w Pachino, a w dniach 18–19 lipca okręt prowadził ostrzał celów lądowych w rejonie Katanii, Mesyny i Misterbianco. W nocy z 19 na 20 lipca cumująca w Auguście kanonierka doznała niegroźnych uszkodzeń poszycia w wyniku wybuchu pocisku, co nie przeszkodziło jednak we wzięciu udziału nazajutrz w ostrzale pozycji nieprzyjaciela w Katanii. 23 lipca w rejonie Augusty „Flores” wzięła udział w akcji poszukiwania włoskiego okrętu podwodnego „Ascianghi”, zakończonej zatopieniem wrogiej jednostki przez brytyjskie niszczyciele HMS „Eclipse” i „Laforey”. W sierpniu okręt ostrzeliwał cele w rejonie Taorminy i Riposto, zaś 15 i 16 lipca bombardował wybrzeże Cieśniny Mesyńskiej. Po wykonaniu tych zadań jednostka udała się na Maltę celem naprawy uszkodzeń i uzupełnienia zapasu amunicji, a 26 sierpnia dołączyła do bliźniaczej „Soemby” w Bizercie, przechodząc pod amerykańskie dowództwo operacyjne. Kanonierkę włączono do zespołu Task Force 81, w ramach którego wzięła udział w lądowaniu pod Salerno. Wieczorem 8 września „Flores” uczestniczyła w zajęciu wyspy Ventotene, zaś nazajutrz najpierw ostrzelała wyspę Ischia, po czym wspierała ogniem swej artylerii desant pod Paestum; wieczorem zaś eskortowała na Maltę uszkodzony podczas walk brytyjski monitor HMS „Abercrombie”. Powróciwszy pod Salerno, 11 września okręt doznał poważnych uszkodzeń w wyniku niemieckiego nalotu: bliskie wybuchy dwóch bomb podniosły jednostkę i spowodowały zniszczenia w maszynowni i wyposażeniu; „Flores” została odholowana do Palermo, gdzie 27 września podjęto naprawę jednostki.
Od 13 października kanonierka powróciła pod brytyjskie dowództwo operacyjne, bazując w Neapolu. Tego dnia okręt wraz z niszczycielami HMS „Laforey” i „Lookout” wspierał oddziały amerykańskiej 5. Armii w rejonie Cancello i Mondragone, stając się celem nalotu ośmiu bombowców nurkujących. W następnych miesiącach „Flores” pełniła służbę eskortową, przerywaną misjami wsparcia artyleryjskiego w rejonie Formii i Garigliano (z 12 na 13 i z 29 na 30 grudnia). W styczniu 1944 roku obie bliźniacze holenderskie kanonierki weszły w skład zespołu wsparcia operacji lądowania pod Anzio. W dniach 21–22 stycznia „Flores” i „Soemba” wspierały ogniem artylerii siły desantowe, operując w ramach brytyjskiej grupy Peter Force. Między 27 a 30 stycznia okręt przeszedł krótki remont w Aleksandrii, powracając po nim do Zatoki Neapolitańskiej. Na początku lutego jednostka prowadziła ostrzał wyznaczonych celów w rejonie Gaety, Formii i Giano Vetusto, a następnie została wycofana ze strefy działań wojennych ze względu na znaczne zużycie luf armat głównego kalibru, udając się na Maltę. Stamtąd 25 lutego „Flores” wraz z „Soembą” udały się na remont do Wielkiej Brytanii, osiągając Devonport 13 marca.
W czerwcu 1944 roku „Flores” została włączona w skład zespołu Eastern Task Force, którego zadaniem było artyleryjskie wsparcie operacji lądowania w Normandii. Od 6 czerwca okręt operował w rejonie plaży „Gold”, unieszkodliwiając baterię dział kalibru 75 mm „Arromanches III”, zaś 12 czerwca przeszedł w rejon odcinka „Sword”, gdzie przebywał do końca miesiąca, zluzowany przez „Soembę”. Od 21 lipca kanonierka ostrzeliwała wybrzeże na odcinku „Juno”, a następnie „Sword”; udział w operacji zakończyła 7 sierpnia, powracając do Portsmouth. 6 września „Flores” przeszła do Londynu, gdzie 8 września została wycofana z czynnej służby przechodząc do rezerwy.
29 marca 1946 roku okręt wyszedł w rejs powrotny do Holandii, zawijając 1 kwietnia do Rotterdamu. 15 czerwca jednostka otrzymała nowy numer taktyczny N1, po czym odbywała rejsy szkoleniowe między Rotterdamem a Londynem. 29 kwietnia 1947 roku „Flores” trafiła do Den Helder na remont, po którym powróciła do służby jako szkolny okręt artyleryjski w kwietniu 1948 roku. 15 października 1950 roku została przeklasyfikowana na fregatę, otrzymując numer taktyczny F803. Od 20 grudnia 1950 roku do 1 maja 1955 roku „Flores” pełniła rolę dozorowca we Vlissingen, po czym została wycofana z czynnej służby i od września 1955 roku pełniła rolę hulku we Vlissingen, oznaczona numerem burtowym A877. Od października 1957 roku do czerwca 1960 roku „Flores” znów pełniła rolę okrętu dozorowego we Vlissingen. 2 lipca 1960 roku nazwa okrętu została zmieniona na „Van Speyk”. 23 czerwca 1963 roku okręt został przeholowany do Den Helder, by powrócić 22 czerwca 1964 roku do Vlissingen. 5 marca 1965 roku jednostce przywrócono pierwotną nazwę „Flores”. Ostatecznie 27 czerwca 1968 roku okręt po 42-letnim okresie użytkowania został wycofany ze służby. Rozkazem ministra obrony narodowej nr 766297/77413 jednostkę 16 września skreślono z listy floty i 12 listopada sprzedano w celu złomowania, które przeprowadzono w 1969 roku.
„Soemba”.
Hr. Ms. „Soemba” został wcielony do Koninklijke Marine 12 kwietnia 1926 roku. 15 czerwca „Soemba” wraz z bliźniaczą „Flores” wyruszyły z Den Helder do Sabangu, który osiągnęły 10 sierpnia. W dniach 1–28 marca 1927 roku „Soemba” i „Flores” uczestniczyły w rejsie po Morzu Południowochińskim, docierając do Singapuru oraz Sajgonu. W 1929 roku na jednostce zaokrętowano nowszy model wodnosamolotu – Fokker C.VII-W. W październiku 1932 roku okręt uratował kilku rozbitków ze statku rybackiego, który wszedł na skały w pobliżu Kota Baru. W połowie 1933 roku „Soemba” udała się w rejs do wschodniej części Holenderskich Indii Wschodnich, odwiedzając Ambon, Boelę, Manokwari oraz wyspy Mapia i Banda Neira. 6 września 1938 roku „Soemba” i „Flores” wzięły udział w paradzie floty w Surabai.
W sierpniu 1939 roku kanonierka przeszła do Tanjung Priok, skąd po wybuchu działań wojennych w Europie rozpoczęła patrolowanie Cieśniny Sundajskiej, wraz z niszczycielem „Banckert”, okrętem podwodnym K XV i dwoma patrolowcami. Od momentu ataku Niemiec na Holandię „Soemba” pełniła służbę patrolową na holenderskich wodach terytorialnych, ochraniając jednostki rybackie. 8 grudnia 1941 roku, po ataku floty japońskiej na Pearl Harbor, „Soemba” wyszła z Surabai na patrol w rejon zachodniego podejścia do Singapuru, prawdopodobnie zestrzeliwując w jego trakcie nieopodal archipelagu Riau japoński samolot bombowy. 15 grudnia kanonierka ubezpieczała stawiacze min Hr. Ms. „Krakatau” i Hr. Ms. „Gouden Leeuw”, które postawiły zagrodę pomiędzy Jawą a Madurą. 9 stycznia 1942 roku kanonierka zniszczyła nieopodal archipelagu Riau osiem dryfujących min kotwicznych, a 13 stycznia odparła bez strat atak trzech japońskich bombowców. 20 stycznia „Soemba” wraz z krążownikami HMAS „Canberra” i HMS „Dragon”, niszczycielami HMAS „Vampire”, HMS „Express”, USS „Stewart”, USS „Barker” i Hr. Ms. „Van Nes” oraz slupem INS „Jumna” i jachtem patrolowym USS „Isabel” ubezpieczała w zatoce Ratai na Sumatrze przeładunek 3456 żołnierzy z brytyjskiego transportowca „Aquitania” na siedem mniejszych statków, które następnie przewiozły wojsko do Singapuru. Nazajutrz jednostka udała się do Cieśniny Sundajskiej, osłaniając przez kilka dni wyładunek towaru z holenderskiego motorowca „Straat Soenda”, który wszedł na skały. Między 16 a 18 lutego „Soemba” wraz z niszczycielami HMS „Encounter” i HMS „Tenedos”, slupem HMAS „Yarra” oraz korwetami HMAS „Burnie” i HMAS „Goulburn” osłaniały ewakuację ludności cywilnej oraz australijskich i holenderskich żołnierzy z Oosthaven, niszcząc po jej zakończeniu w porcie ogniem artyleryjskim cztery pociągi z benzyną i kilka składów amunicji. Następnie okręt wszedł w skład wielonarodowych Pomocniczych Sił Patrolowych Cieśniny Sundajskiej, których zadaniem było nocne patrolowanie wód cieśniny w poszukiwaniu japońskich jednostek desantowych. 25 lutego „Soemba” stała się celem nalotu japońskich bombowców: została obramowana padającymi blisko 15 bombami, jednak nie doznała uszkodzeń, zestrzeliwując jednego z napastników (w wyniku ostrzału z broni pokładowej na kanonierce poległ celowniczy armaty przeciwlotniczej kal. 75 mm, a inny członek załogi został ranny). Następnego dnia podczas patrolu w Cieśninie Sundajskiej okręt znów stał się celem wrogiego lotnictwa, prawdopodobnie zestrzeliwując japoński bombowiec.
27 lutego „Soemba” udała się w kierunku wysp Mentawai, by ochraniać motorowy zbiornikowiec „Tan 8” (2770 BRT), którego zadaniem było dostarczenie paliwa jednostkom alianckim ewakuującym się z Jawy. 1 marca kanonierka dotarła do zbiornikowca i uzupełniła z niego paliwo, po czym w nocy z 1 na 2 marca wyruszyła na poszukiwanie holenderskiego motorowego frachtowca „Siberg” (1871 BRT). Trwające do 10 marca poszukiwania jednostki nie przyniosły powodzenia i po powtórnym zatankowaniu paliwa ze zbiornikowca „Soemba” udała się w kierunku Cejlonu, dokąd zmierzały ocalałe okręty ewakuujące się z Holenderskich Indii Wschodnich, docierając do Kolombo 13 marca. 23 marca okręt wcielono w skład brytyjskiej Floty Wschodniej, lecz już pięć dni później udał się do Bombaju na remont stoczniowy powiązany z przezbrojeniem. Po zakończeniu 17 kwietnia prac stoczniowych jednostka, oznaczona numerem taktycznym T199, weszła 21 kwietnia w skład sił ochraniających konwoje kursujące z Zatoki Perskiej do Indii. „Soemba”, bazując w m.in. w Basrze i Bahrajnie, działała na tych wodach do 4 grudnia, kiedy to udała się do Bombaju, docierając do portu przeznaczenia 9 grudnia. Bazując w Bombaju kanonierka nadal uczestniczyła w eskorcie statków na wodach Morza Arabskiego, po czym 6 stycznia 1943 roku trafiła do stoczni w Bombaju na kolejny remont. 30 kwietnia „Soemba” wyszła z Bombaju w rejs na Morze Śródziemne, docierając 16 maja do Aleksandrii. W dniach 23–30 maja jednostka pełniła służbę konwojową na trasie Aleksandria – Bengazi. 6 czerwca kanonierka przybyła pod Susę, gdzie weszła w skład zespołu brytyjskiego Eastern Naval Task Force. Następnie okręt dołączył do eskorty konwoju KMS-16, płynącego z Wysp Brytyjskich do Aleksandrii, wychodząc z niej ponownie 3 lipca w eskorcie statków konwoju MWS-36, na pokładzie których znajdowały się siły desantowe mające uczestniczyć w inwazji na Sycylię. 8 lipca „Soemba” uzupełniła paliwo w Trypolisie i nazajutrz wraz z bliźniaczą „Flores” dołączyły do eskorty szybkiego konwoju MWF-36, z którego 10 lipca odbył się desant w pobliżu przylądka Passero. Do 14 lipca obie kanonierki udzielały wsparcia ogniem artyleryjskim oddziałom walczącym na wschodnim wybrzeżu Sycylii w sektorze „Bark East”. W dniach 16–19 lipca okręt prowadził ostrzał celów lądowych w rejonie Katanii i Misterbianco, zestrzeliwując 19 lipca niemiecki myśliwiec Messerschmitt Bf 109F. Następnego dnia „Soemba” udała się na Maltę, gdzie do 27 lipca na okręcie przeprowadzono remont kotłów.
5 sierpnia, podczas ostrzału wybrzeża Sycylii na wysokości Acireale, jednostka została trafiona w okolicy mostka przez jeden pocisk artyleryjski, w wyniku czego m.in. został ciężko ranny dowódca okrętu kmdr por. Joseph Johan Matthijs Sterkenberg, który wieczorem zmarł w szpitalu okrętowym (obrażenia odniósł również oficer wachtowy i dwóch marynarzy). 9 sierpnia „Soemba” ostrzeliwując wschodnie wybrzeże Sycylii unieszkodliwiła niemiecką czterodziałową baterię nadbrzeżną. 12 sierpnia „Soemba” zniszczyła kolejną wrogą baterię, a nazajutrz wraz z brytyjską kanonierką HMS „Scarab” ostrzelała skrzyżowanie dróg nieopodal Taorminy. W dniach 28 września – 4 października „Soemba” eskortowała konwój płynący z Bizerty do Palermo, a następnie kolejne konwoje poruszające się między Bizertą, Gibraltarem i Port Saidem, bazując w Aleksandrii. W styczniu 1944 roku obie bliźniacze holenderskie kanonierki weszły w skład zespołu wsparcia operacji lądowania pod Anzio, wspierając ogniem artylerii siły desantowe, operując w ramach brytyjskiej grupy Peter Force. 22 stycznia kilku członków załogi zostało rannych w wyniku eksplozji pocisku w lufie jednej z armat kal. 15 cm. Od 1 lutego „Soemba” ostrzeliwała ogniem artylerii cele pod Gaetą, Formią i Giano Vetusto, zastąpiona później przez „Flores”. 25 lutego „Soemba” wraz „Flores” z udały się na remont do Wielkiej Brytanii, osiągając 15 marca Devonport. Po remoncie okręt powrócił do służby w końcu maja, odbywając wraz z „Flores” ćwiczenia artyleryjskie, a w dniach 3–5 czerwca uczestniczył w eskorcie przybrzeżnego konwoju płynącego wzdłuż południowego wybrzeża Wysp Brytyjskich. Od 6 czerwca w ramach zespołu Western Task Force kanonierka uczestniczyła we wsparciu artyleryjskim operacji lądowania w Normandii, ostrzeliwując dwie baterie nadbrzeżne na plaży Utah. Ostrzał kontynuowano w kolejnych dniach inwazji, a 27 czerwca kanonierka udała się w rejon „plaży Sword”, zastępując „Flores”. 8 lipca okręt był świadkiem storpedowania polskiego krążownika ORP „Dragon” przez niemiecką „żywą torpedę” typu "Neger". 11 lipca „Soemba” udała się do Portsmouth, gdzie 19 lipca prawdopodobnie zestrzeliła niemiecki samolot. 26 sierpnia jednostka została wycofana z czynnej służby przechodząc do rezerwy.
W czerwcu 1945 roku w stoczni w Grangemouth jednostkę rozbrojono i rozpoczęto przebudowę na radarowy okręt szkolny. 15 czerwca 1946 roku „Soemba” (z oznaczeniem burtowym HX1) powróciła do Holandii. W sierpniu 1947 roku kanonierka wzięła udział w przeprowadzonych na Morzu Północnym manewrach z lotniskowcem Hr. Ms. „Karel Doorman”. W 1949 roku „Soemba” w składzie zespołu floty holenderskiej wzięła udział w ćwiczeniach z jednostkami brytyjskimi i francuskimi na wodach zachodnioeuropejskich. 4 października 1949 roku jednostkę kolejny raz wycofano ze służby, po czym w 1950 roku w stoczni Willemsoord rozpoczęto jej przebudowę na okręt naprowadzania samolotów. 1 czerwca 1951 roku oznaczoną znakiem taktycznym A891 jednostkę ponownie przyjęto do służby. W ciągu trzech lat „Soemba” odbyła wiele rejsów szkoleniowych i uczestniczyła w ćwiczeniach i manewrach. Od 27 listopada 1953 roku do 15 lutego 1954 roku „Soemba” przeszła remont stoczniowy, zaś 30 listopada wycofano ją ze służby. 1 stycznia 1956 roku okręt został skreślony z listy floty, po czym przeholowano go do Den Helder, a od 1 października stał się hulkiem mieszkalnym. W połowie 1958 roku jednostkę przeholowano do Den Oever (Hollands Kroon), gdzie 15 września przywrócono ją do służby w charakterze okrętu szkolnego nurków. W grudniu 1962 roku rozpoczęła się przebudowa okrętu, mająca na celu dostosowanie do pełnienia funkcji okrętu-bazy nurków; do służby „Soemba” powróciła 24 marca 1964 roku, pełniąc ją w Den Oever do 9 czerwca 1985 roku. 5 lipca 1985 roku okręt został sprzedany w celu złomowania.

</doc>
<doc id="5341154" url="https://pl.wikipedia.org/wiki?curid=5341154" title="Puchar Ameryki Północnej w narciarstwie alpejskim kobiet 2022/2023">
Puchar Ameryki Północnej w narciarstwie alpejskim kobiet 2022/2023

Puchar Ameryki Północnej w narciarstwie alpejskim kobiet w sezonie 2022/2023 to kolejna edycja tego cyklu. Pierwsze zawody odbyły się 30 listopada 2022 r. w amerykańskim Copper Mountain Resort. Ostatnie zawody zostaną rozegrane 28 marca 2023 r. na stokach Whistler Mountain w Kanadzie.
Wśród kobiet Pucharu Ameryki Północnej z sezonu 2021/2022 broni Amerykanka Ava Sunshine.

</doc>
<doc id="5341161" url="https://pl.wikipedia.org/wiki?curid=5341161" title="Puchar Ameryki Północnej w narciarstwie alpejskim mężczyzn 2022/2023">
Puchar Ameryki Północnej w narciarstwie alpejskim mężczyzn 2022/2023

Puchar Ameryki Północnej w narciarstwie alpejskim mężczyzn w sezonie 2022/2023 to kolejna edycja tego cyklu. Pierwsze zawody odbyły się 7 grudnia 2022 r. w amerykańskim Copper Mountain Resort. Ostatnie zawody zostaną rozegrane 28 marca 2023 r. na stokach Whistler Mountain w Kanadzie.
Wśród mężczyzn Pucharu Ameryki Północnej z sezonu 2021/2022 broni Kanadyjczyk Liam Wallace.

</doc>
<doc id="5341164" url="https://pl.wikipedia.org/wiki?curid=5341164" title="Grand Prix Włoch 2022">
Grand Prix Włoch 2022

Grand Prix Włoch 2022, oficjalnie Formula 1 Pirelli Gran Premio d'Italia 2022 – szesnasta runda Mistrzostw Świata Formuły 1 w sezonie 2022. Grand Prix odbyło się w dniach 9–11 września 2022 na torze Autodromo Nazionale di Monza w Monzy. Wyścig wygrał Max Verstappen (Red Bull), a na podium kolejno stanęli po starcie z pole position Charles Leclerc (Ferrari) oraz George Russell (Mercedes).
Klasyfikacja po wyścigu.
Kierowcy.
Źródło: FIA
Konstruktorzy.
Źródło: FIA

</doc>
<doc id="5341165" url="https://pl.wikipedia.org/wiki?curid=5341165" title="Zele (ujednoznacznienie)">
Zele (ujednoznacznienie)



</doc>
<doc id="5341166" url="https://pl.wikipedia.org/wiki?curid=5341166" title="Shigeki Hitosato">
Shigeki Hitosato

Shigeki Hitosato (ur. 9 września 1994 w Tomakomai) – japoński hokeista, reprezentant Japonii.
Kariera.
Przez trzy sezony grał w barwach drużyny Uniwersytetu Toyo z Tokio, a później przez szereg lat do 2022 w barwach zespołu Tohoku Free Blades w rozgrywkach ligi azjatyckiej. Pod koniec czerwca ogłoszono jego transfer do GKS Katowice w Polskiej Hokej Lidze.
W barwach juniorskich reprezentacji Japonii uczestniczył w turniejach mistrzostw świata juniorów do lat 18 edycji 2012 (Dywizja IA), mistrzostw świata juniorów do lat 20 edycji 2014 (Dywizja IB, kapitan). W kadrze seniorskiej uczestniczył w turniejach zimowej Uniwersjady edycji 2015, 2017 (w drugim przypadku był kapitanem) oraz mistrzostw świata edycji 2022 (Dywizja IB).

</doc>
<doc id="5341168" url="https://pl.wikipedia.org/wiki?curid=5341168" title="Kościół stary św. Trójcy w Bydgoszczy">
Kościół stary św. Trójcy w Bydgoszczy



</doc>
<doc id="5341169" url="https://pl.wikipedia.org/wiki?curid=5341169" title="Turliban">
Turliban



</doc>
<doc id="5341171" url="https://pl.wikipedia.org/wiki?curid=5341171" title="Lukáš Klein">
Lukáš Klein

Lukáš Klein (ur. 22 marca 1998 w Nowej Wsi Spiskiej) – słowacki tenisista.
Kariera tenisowa.
W karierze zwyciężył w dwóch singlowych i jednym deblowym turnieju cyklu ATP Challenger Tour. Ponadto wygrał sześć singlowych oraz cztery deblowe turnieje rangi ITF.
W 2016 roku, startując w parze z Patrikiem Riklem dotarł do finału juniorskiego turnieju Australian Open w grze podwójnej. W decydującym meczu czeska para przegrała z deblem Alex de Minaur–Blake Ellis 6:3, 5:7, 10–12.
W 2021 roku wziął udział igrzyskach olimpijskich w Tokio. W turnieju gry pojedynczej odpadł w pierwszej rundzie, po porażce z Jamesem Duckworthem. Wystąpił również w turnieju deblowym, w którym, startując w parze z Filipem Poláškiem, dotarł do drugiej rundy.
W 2022 roku, podczas Wimbledonu, zadebiutował w wielkoszlemowym turnieju głównym w grze pojedynczej. Po wygraniu trzech meczów w kwalifikacjach, odpadł w pierwszej rundzie turnieju po porażce z Liamem Broadym.
W rankingu gry pojedynczej najwyżej był na 136. miejscu (28 listopada 2022), a w klasyfikacji gry podwójnej na 240. pozycji (5 kwietnia 2021).

</doc>
<doc id="5341173" url="https://pl.wikipedia.org/wiki?curid=5341173" title="Lukas Klein">
Lukas Klein



</doc>
<doc id="5341174" url="https://pl.wikipedia.org/wiki?curid=5341174" title="Wilhelm (książę Cambridge)">
Wilhelm (książę Cambridge)



</doc>
<doc id="5341176" url="https://pl.wikipedia.org/wiki?curid=5341176" title="Niebo i ziemia (powieść)">
Niebo i ziemia (powieść)

Niebo i ziemia – dwutomowa powieść psychologiczno-polityczna autorstwa Tadeusza Brezy napisana w latach 1943-1947. Pierwszy tom ukazał się w 1949, zaś drugi w 1950. Stanowi drugą część dylogii, której pierwszą były "Mury Jerycha" z 1942, opublikowane w 1945.
Treść.
Powieść stanowi swoisty aneks psychologiczny w stosunku do "Murów Jerycha" i zawiera doń sporo paraleli. Oba utwory składają się z kolejnych rozdziałów, stanowiących szereg nowel monologowych.
W dziele Breza stosuje z powodzeniem niektóre techniki charakterystyczne dla kina, np. zasadę ujęcia subiektywnego (obiektyw-czytelnik widzi to, co dana postać), od którego przechodzi do przeciwujęcia (obiektyw-czytelnik widzi to, co postać w poprzedniej sekwencji pokazywana w kadrze).
Powieść, a właściwie jej pierwszy tom, otwiera rozdział "Amory Tobitki", będący interludium powieściowej narracji. Opisuje on relacje miłosne i uczuciowe pomiędzy postaciami drugoplanowymi (Tobitka, Turzycki oraz Skirliński). Akcja osadzona jest w czasie zbliżonym do "Murów Jerycha". Stanowi komentarz obyczajowy do akcji politycznych opisywanych tamże. Unaocznia uczuciowe wyjałowienie sfer społecznych przesiąkniętych egoizmem i pustką. Następne rozdziały tworzą bardziej powiązaną ze sobą całość i wprowadzają czytelnika w obszar działalności politycznej bohaterów lub w ich życie prywatne. Ostatni rozdział tomu pierwszego, "Drewniane dzwony", opisuje dylematy moralne kuszonego przez prawicową organizację "Papary", młodego poety, Motycza, jak również intrygę Drefczyńskiego, chcącego pozyskać względy Zawiszanki. Całość dzieła i drugi jego tom zamyka monumentalna scena tworzenia intrygi politycznej przez Jaszczę. Tom kończy się bardzo obszernymi fragmentami pamiętnika Jana Dykierta, świeżo aresztowanego komunisty, czekającego na proces lub interwencję ustosunkowanego w sferach politycznych brata. Szczególnie w drugim tomie (wydanym w 1950) pojawia się spora liczba działaczy komunistycznych (m.in. Ankiewicz, Dorosz, Szernik). Widoczne jest wyostrzenie ocen poszczególnych kierunków politycznych (prawicowych), stonowanie innych (lewicowych) oraz ślady modyfikacji co do narracji, kompozycji i treści dzieła (prawdopodobny wynik ingerencji cenzury). W latach 50. XX wieku trudno było opisać zdezorientowany, rozbity i zmuszony do różnych kompromisów ruch komunistyczny w Polsce drugiej połowy lat 30. XX wieku.
Osią kompozycyjną utworu jest zasada dopełniania obrazu forum politycznego i odkrywania ukrytych motywów działań politycznych. Relacja przyczynowo-skutkowa nie jest dla autora istotna. Michał Głowiński wskazał, że panoramiczna kompozycja dzieła "dopuszcza występowanie elementów heterogennych i nie połączonych z całością związkiem koniecznym". Wiele wskazuje na to, że Breza inspirował się w zakresie kompozycji zasadami unanimizmu, w tym "Ludźmi dobrej woli" autorstwa Julesa Romainsa.
Krytyka.
Druga część dylogii, w odróżnieniu od "Murów Jerycha", oceniana była z reguły mocno ideologicznie, i wywołała niewielki rezonans wśród krytyków. Opublikowano zaledwie kilka zdawkowych, w większości niechętnych recenzji. Wanda Leopold stwierdziła, że "Niebo i ziemia" oraz późniejsza "Uczta Baltazara", w wyniku doskonalenia kunsztu pisarskiego przez autora, są postępem względem jego dzieł wcześniejszych ("Adam Grywałd", "Zawiść"). Ich "język jest już bardzo uproszczony, fraza oczyszczona z barokowości, dialog zwarty i obywający się nikłym komentarzem autorskim [...] czasem popada w nadmierną ascetyczną suchość lub dziennikarską jałowość".
Cenzura.
Książka wzbudziła poważne wątpliwości komunistycznej cenzury, która nie do końca potrafiła się do niej odnieść, w związku z czym asekurancko wystąpiła o stanowisko do Komitetu Centralnego PZPR. W wewnętrznej korespondencji na ten temat pojawiły się m.in. takie uwagi: "niestety są to komuniści papierowi i bardzo mieszczańscy. [...] Wydaje mi się, że nie można puścić książki bez przerobienia II rozdziału. Trzeba z papierowo mieszczańskich pseudo-komunistów zrobić komunistów prawdziwych. Trzeba, żeby było widać, że Goldfarb, Róża i jej przyjaciel są naprawdę komunistami. A tak zmuszeni jesteśmy wierzyć w tym względzie na słowo autorowi, o którym wiemy, że się na rzeczy nie zna". Oceniono, że "dłużyzny, nieograniczone dygresje oraz nazbyt drobiazgowe psychologizowanie sprawiają, że książka nie stanie się lekturą dostępną szerokim kołom czytelników, jest pozycją elitarną".

</doc>
<doc id="5341179" url="https://pl.wikipedia.org/wiki?curid=5341179" title="Katarzyna (księżna Cambridge)">
Katarzyna (księżna Cambridge)



</doc>
<doc id="5341182" url="https://pl.wikipedia.org/wiki?curid=5341182" title="Jerzy z Cambridge">
Jerzy z Cambridge



</doc>
<doc id="5341185" url="https://pl.wikipedia.org/wiki?curid=5341185" title="Karolina z Cambridge">
Karolina z Cambridge



</doc>
<doc id="5341188" url="https://pl.wikipedia.org/wiki?curid=5341188" title="Ludwik z Cambridge">
Ludwik z Cambridge



</doc>
<doc id="5341189" url="https://pl.wikipedia.org/wiki?curid=5341189" title="Yūshirō Hirano">
Yūshirō Hirano

Yūshirō Hirano (ur. 18 sierpnia 1995 w Tomakomai) – japoński hokeista, reprezentant Japonii.
Kariera.
Wychowanek Shirakaba Gakuen. W sezonie 2014/2015 rozwijał karierę w szwedzkim klubie Tingsryds AIF, grając głownie w zespole juniorskim do lat 20 oraz epizodycznie w drużynie seniorskiej w lidze Hockeyettan. W sezonie 2016/2017 był zawodnikiem ekipy Youngstown Phantoms w amerykańskiej lidze USHL. Potem wrócił do ojczyzny i reprezentował Tohoku Free Blades w rozgrywkach ligi azjatyckiej. Pod koniec czerwca ogłoszono jego transfer do GKS Katowice w Polskiej Hokej Lidze. Od grudnia 2018 był graczem szwedzkiego klubu Kalmar HC w rozgrywkach Division2 W 2018 został zaangażowany przez amerykański klub z rozgrywek AHL, w których zagrał w jego barwach jeden mecz (14 kwietnia 2019), a regularnie występował w zespole farmerskim, Wheeling Nailers w lidze ECHL do 2020. W lipcu 2021 związał się kontraktem z Abbotsford Canucks i w jego barwach grał w sezonie AHL 2021/2022. Został pierwszym Japończykiem w historii, który zdobył gola w lidze AHL. W sezonie 2021/2022 równolegle reprezentował barwy Cincinnati Cyclones w ECHL. W lipcu 2022 ogłoszono przedłużenie przez niego kontraktu z Abbotsford Canucks o rok.
W barwach juniorskich reprezentacji Japonii uczestniczył w turniejach mistrzostw świata juniorów do lat 18 edycji 2012 (Dywizja IA), 2013 (Dywizja IB), mistrzostw świata juniorów do lat 20 edycji 2013 (Dywizja IIA), 2015 (Dywizja IB). W kadrze seniorskiej uczestniczył w turnieju mistrzostw świata edycji 2015, 2016 (Dywizja IA), 2017, 2019, 2022 (Dywizja IB) oraz zimowych igrzysk azjatyckich edycji 2017.

</doc>
<doc id="5341193" url="https://pl.wikipedia.org/wiki?curid=5341193" title="Pływanie artystyczne na Mistrzostwach Świata w Pływaniu 2022 – solo technicznie">
Pływanie artystyczne na Mistrzostwach Świata w Pływaniu 2022 – solo technicznie

Solo technicznie – jedna z konkurencji rozgrywanych w ramach pływania artystycznego, podczas mistrzostw świata w pływaniu w 2022. Eliminacje odbyły się 17 czerwca, a finał został rozegrany 18 czerwca.
Do eliminacji zgłoszonych zostało 26 zawodniczek, z których dwanaście najlepszych awansowało do finałowej rywalizacji.
Zawody w tej konkurencji wygrała reprezentantka Japonii Yukiko Inui. Drugą pozycję zajęła zawodniczka z Ukrainy Marta Fiedina, trzecią zaś reprezentująca Grecję Ewangelia Platanioti.

</doc>
<doc id="5341196" url="https://pl.wikipedia.org/wiki?curid=5341196" title="9A52-4 Tornado">
9A52-4 Tornado

9A52-4 Tornado – rosyjska samobieżna wieloprowadnicowa wyrzutnia rakietowa kalibru 300 mm. Opracowana jako lżejsza i bardziej uniwersalna wersja systemu BM-30 Smiercz. Została zaprojektowana w permskich zakładach metalurgicznych, będących częścią koncernu zbrojeniowego NPO Spław, a zaprezentowano ją po raz pierwszy w 2007 roku. Docelowo ma zastąpić obecnie wykorzystywane systemy BM-21 Grad, BM-27 Uragan oraz BM-30 Smiercz. Wyrzutnie tego typu użytkowane są przez Siły Zbrojne Federacji Rosyjskiej, zostały również zaaprobowane na eksport.
Systemu nie należy mylić z wyrzutniami rakiet Tornado-G, będącymi dalekim rozwinięciem BM-21 Grad. 
Charakterystyka.
Wyrzutnia jest osadzona na podwoziu KamAZ-63501 8x8 napędzanym turbodoładowanym silnikiem diesla KamAZ-740.50.360 o mocy 360 KM. Podwozie jest dostosowane do poruszania się po trudnym terenie i jest w stanie działać w zakresie temperatur od -40°C do +50°C. Załogę stanowią dwie osoby obsługujące system z wnętrza kabiny bez konieczności opuszczania jej. Pojazd jest wyposażony w system kierowania ogniem, nawigację satelitarną oraz system pozycjonowania, dostępne jest także łącze wymiany danych z pojazdem dowodzenia. 
System jest wyposażony w pojedynczy kontener startowy z sześcioma wyrzutniami rakiet kalibru 300 mm. Wykorzystywane mogą być wszystkie pociski używane przez BM-30 Smiercz, w tym odłamkowe, odłamkowo-burzące, termobaryczne oraz kasetowe. Czas wystrzelenia pełnej salwy wynosi 10 sekund, dając załodze możliwość wycofania się i przeładowania. Zasięg wynosi około 90 km, w zależności od wykorzystywanego typu rakiet. Dostępne są dwa typy kontenerów startowych: fabryczne scalony, gdzie wymieniany jest cały kontener z załadowanymi rakietami oraz typu otwartego, umożliwiający ładowanie oddzielnie każdej z wyrzutni przez pojazd załadowczy w warunkach polowych. 
Dostępne są także wyrzutnie z rakietami mniejszego kalibru 220 mm w układzie ośmiu wyrzutni. Według niektórych źródeł system może być wyposażony również w klasyczne wyrzutnie rakiet 122 mm w 15 zasobnikach startowych.
Użycie bojowe.
Według ukraińskiej prokuratury wyrzutnie systemu Tornado zostały wykorzystane do przeprowadzania ostrzałów rakietowych Charkowa podczas rosyjskiej inwazji na Ukrainę.

</doc>
<doc id="5341199" url="https://pl.wikipedia.org/wiki?curid=5341199" title="Vojtěch Munzar">
Vojtěch Munzar

Vojtěch Munzar (ur. 19 grudnia 1976 w Kladnie) – czeski polityk.
Był radnym miejskim i zastępcą burmistrza rodzimego miasta, następnie członkiem rady kraju środkowoczeskiego. W latach 2012-2014 pełnił funkcję wiceministra środowiska. Od 2017 roku jest posłem Izby Poselskiej z ramienia Obywatelskiej Partii Demokratycznej.

</doc>
<doc id="5341200" url="https://pl.wikipedia.org/wiki?curid=5341200" title="Zdenka Němečková Crkvenjaš">
Zdenka Němečková Crkvenjaš

Zdenka Němečková Crkvenjaš (ur. 14 września 1976 w Ostrawie) – czeska polityk i lekarz. 
Od 2021 roku jest posłanką Izby Poselskiej z ramienia Obywatelskiej Partii Demokratycznej. Zasiada w parlamentarnych komitetach do spraw ochrony zdrowia oraz do spraw środowiska.

</doc>
<doc id="5341201" url="https://pl.wikipedia.org/wiki?curid=5341201" title="Jana Bačíková">
Jana Bačíková

Jana Bačíková (ur. 7 sierpnia 1969 r.) — czeska polityk i ekonomista należąca do Obywatelskiej Partii Demokratycznej. Od 2010 roku pełniła funkcję burmistrza gminy Vacenovice, od 2021 roku jest posłem do Izby Poselskiej.

</doc>
<doc id="5341202" url="https://pl.wikipedia.org/wiki?curid=5341202" title="Libor Turek">
Libor Turek

Libor Turek (ur. 5 lutego 1971 w Uściu nad Łabą) – czeski polityk i ekonomista należący do Obywatelskiej Partii Demokratycznej. Od 2021 roku jest posłem Izby Poselskiej, wcześniej angażował się w działalność polityczną na poziomie samorządowym.

</doc>
<doc id="5341203" url="https://pl.wikipedia.org/wiki?curid=5341203" title="Jan Skopeček (polityk)">
Jan Skopeček (polityk)

Jan Skopeček (ur. 21 października 1980 w Hořovicach) – czeski polityk i ekonomista należący do Obywatelskiej Partii Demokratycznej. Uzyskał mandat poselski wyborach w 2017 roku i następnie uzyskał reelekcję w wyborach w 2021 roku. Od 2021 roku pełni funkcję wiceprzewodniczącego Izby Poselskiej.

</doc>
<doc id="5341204" url="https://pl.wikipedia.org/wiki?curid=5341204" title="Pływanie artystyczne na Mistrzostwach Świata w Pływaniu 2022 – solo dowolnie">
Pływanie artystyczne na Mistrzostwach Świata w Pływaniu 2022 – solo dowolnie

Solo dowolnie – jedna z konkurencji rozgrywanych w ramach pływania artystycznego, podczas mistrzostw świata w pływaniu w 2022. Eliminacje odbyły się 20 czerwca, a finał został rozegrany 22 czerwca.
Do eliminacji zgłoszonych zostało 29 zawodniczek, z których dwanaście najlepszych awansowało do finałowej rywalizacji.
Zawody w tej konkurencji wygrała reprezentantka Japonii Yukiko Inui. Drugą pozycję zajęła zawodniczka z Ukrainy Marta Fiedina, trzecią zaś reprezentująca Grecję Ewangelia Platanioti.

</doc>
<doc id="5341205" url="https://pl.wikipedia.org/wiki?curid=5341205" title="Pływanie artystyczne na Mistrzostwach Świata w Pływaniu 2022 – duety technicznie">
Pływanie artystyczne na Mistrzostwach Świata w Pływaniu 2022 – duety technicznie

Duety technicznie – jedna z konkurencji rozgrywanych w ramach pływania artystycznego, podczas mistrzostw świata w pływaniu w 2022. Eliminacje odbyły się 17 czerwca, a finał został rozegrany 19 czerwca.
Do eliminacji zgłoszone zostały 32 kobiece pary, dwanaście par z najlepszymi wynikami awansowało do finałowej rywalizacji.
Zawody w tej konkurencji wygrały reprezentantki Chin Wang Liuyi i Wang Qianyi. Drugą pozycję zajęły zawodniczki z Ukrainy Maryna Ałeksijiwa i Władysława Aleksijiwa, trzecią zaś reprezentujące Austrię Anna-Maria Alexandri i Eirini Alexandri.

</doc>
<doc id="5341206" url="https://pl.wikipedia.org/wiki?curid=5341206" title="Kajkubad I">
Kajkubad I

Kajkubad I (pers. عز الدين كيكاوس پور كيخسرو; tur. I. Alâeddin Keykûbad) (zm. 1237) – sułtan seldżuckiego Sułtanatu Rum, syn Kaj Chusraua I. Panował w latach 1220 - 1237.
Na początku panowania pokonał rywali zajmując Konyę. Wkrótce po tym zajął nadmorską twierdzę Kalonoros i nazwał ją Ala'ijja (obecnie Alanya) rozbudowując ją w główny port sułtanatu. Poprzez sojusze i małżeństwa rozszerzył sułtanat o miasta Kahta (1222), Erzindżan (1230) i Erzurum (1230). Podczas jego panowania umocniła się pozycja sułtanatu na wybrzeżach mórz Czarnego i Śródziemnego co ustabilizowało stosunki handlowe z miastami włoskimi. Dzięki tej stabilizacji powstało wiele pomnikow architektury i sztuki ugruntowując miejsce Seldżuków w historii cywilizacji islamskiej.

</doc>
<doc id="5341207" url="https://pl.wikipedia.org/wiki?curid=5341207" title="Pavel Staněk">
Pavel Staněk

Pavel Staněk (ur. 30 lipca 1973 w Hradcu Králové) – czeski polityk i prawnik.
W latach 2007–2010 pełnił funkcję wiceministra sprawiedliwości. Od 2021 roku jest posłem Izby Poselskiej z ramienia Obywatelskiej Partii Demokratycznej.

</doc>
<doc id="5341209" url="https://pl.wikipedia.org/wiki?curid=5341209" title="Ultraelement">
Ultraelement



</doc>
<doc id="5341210" url="https://pl.wikipedia.org/wiki?curid=5341210" title="Układ makrofagów">
Układ makrofagów



</doc>
<doc id="5341212" url="https://pl.wikipedia.org/wiki?curid=5341212" title="Pływanie artystyczne na Mistrzostwach Świata w Pływaniu 2022 – duety dowolnie">
Pływanie artystyczne na Mistrzostwach Świata w Pływaniu 2022 – duety dowolnie

Duety dowolnie – jedna z konkurencji rozgrywanych w ramach pływania artystycznego, podczas mistrzostw świata w pływaniu w 2022. Eliminacje odbyły się 21 czerwca, a finał został rozegrany 23 czerwca.
Do eliminacji zgłoszonych zostało 35 kobiecych par, dwanaście par z najlepszymi wynikami awansowało do finałowej rywalizacji.
Zawody w tej konkurencji wygrały reprezentantki Chin Wang Liuyi i Wang Qianyi. Drugą pozycję zajęły zawodniczki z Ukrainy Maryna Ałeksijiwa i Władysława Ałeksijiwa, trzecią zaś reprezentujące Austrię Anna-Maria Alexandri i Eirini-Marina Alexandri

</doc>
<doc id="5341213" url="https://pl.wikipedia.org/wiki?curid=5341213" title="Pływanie artystyczne na Mistrzostwach Świata w Pływaniu 2022 – zespół technicznie">
Pływanie artystyczne na Mistrzostwach Świata w Pływaniu 2022 – zespół technicznie

Zespół technicznie – jedna z konkurencji rozgrywanych w ramach pływania artystycznego, podczas mistrzostw świata w pływaniu w 2022. Eliminacje odbyły się 19 czerwca, a finał został rozegrany 21 czerwca.
Do eliminacji zgłoszonych zostało 19 reprezentacji, z których każda mogła wystawić do rywalizacji osiem zawodniczek. Dwanaście zespołów z najlepszą notą awansowało do finałowej rywalizacji.
Zawody w tej konkurencji wygrały reprezentantki Chin Chang Hao, Feng Yu, Wang Ciyue, Wang Liuyi, Wang Qianyi, Xiang Binxuan, Xiao Yanning i Zhang Yayi. Drugą pozycję zajęły zawodniczki z Japonii Moka Fujii, Moe Higa, Moeka Kijima, Tomoka Sato, Akane Yanagisawa, Mashiro Yasunaga, Megumu Yoshida i Rie Yoshida. Trzecią pozycję zaś wywalczyły pływaczki artystyczne reprezentujące Włochy – Domiziana Cavanna, Linda Cerruti, Costanza di Camillo, Costanza Ferro, Gemma Galli, Marta Iacoacci, Marta Murru i Enrica Piccoli.

</doc>
<doc id="5341214" url="https://pl.wikipedia.org/wiki?curid=5341214" title="Pływanie artystyczne na Mistrzostwach Świata w Pływaniu 2022 – zespół dowolnie">
Pływanie artystyczne na Mistrzostwach Świata w Pływaniu 2022 – zespół dowolnie

Zespół dowolnie – jedna z konkurencji rozgrywanych w ramach pływania artystycznego, podczas mistrzostw świata w pływaniu w 2022. Eliminacje odbyły się 22 czerwca, a finał został rozegrany 24 czerwca.
Do eliminacji zgłoszonych zostało 21 reprezentacji, z których każda mogła wystawić do rywalizacji osiem zawodniczek. Dwanaście zespołów z najlepszą notą awansowało do finałowej rywalizacji.
Zawody w tej konkurencji wygrały reprezentantki Chin Chang Hao, Feng Yu, Wang Ciyue, Wang Liuyi, Wang Qianyi, Xiang Binxuan, Xiao Yanning i Zhang Yayi. Drugą pozycję zajęły zawodniczki z Ukrainy Maryna Ałeksijiwa, Władysława Ałeksijiwa, Ołesia Dierewianczenko, Marta Fiedina, Weronika Hryszko, Sofija Matsijewska, Anhelina Owczynnikowa i Walerija Tyszczenko. Trzecie miejsce zaś wywalczyły pływaczki artystyczne reprezentujące Japonię – Moka Fujii, Moe Higa, Moeka Kijima, Tomoka Sato, Hikari Suzuki, Akane Yanagisawa, Mashiro Yasunaga i Megumu Yoshida.

</doc>
<doc id="5341217" url="https://pl.wikipedia.org/wiki?curid=5341217" title="Mazidło płodowe">
Mazidło płodowe



</doc>
<doc id="5341218" url="https://pl.wikipedia.org/wiki?curid=5341218" title="Sejm zwyczajny 1661">
Sejm zwyczajny 1661

Sejm 1661 – sejm zwyczajny I Rzeczypospolitej został zwołany 29 grudnia 1660 roku do Warszawy (pierwotnie do Lwowa na 29 kwietnia 1661). 
Sejmiki przedsejmowe w województwach odbyły się 28 marca, a pruski powtórny 26 kwietnia 1661. Marszałkiem sejmu obrano Michała Kazimierza Radziwiłła, podczaszego wielkiego litewskiego. 
Obrady trwały od 2 maja do 18 lipca 1661 roku. 
Podczas rugów poselskich, podjęto nieudaną próbę usunięcia z sejmu księcia Bogusława Radziwiłła. Sprawa elekcji vivente rege spotkała się z negatywną reakcją szlachty i została odłożona do następnego sejmu. Ratyfikowano natomiast postanowienia pokoju w Oliwie, kończącego wieloletnie wojny ze Szwecją, w tym również niezwykle trudną i niebezpieczną dla Rzeczypospolitej wojnę z lat 1655-1660. Zatwierdzono również ugodę cudnowską z Kozakami, którą zawarto w następstwie udanej bitwie pod Cudnowem. Nie zrealizowano wszystkich płatności dla wojska kwarcianego, ale przeprowadzono sporo nobilitacji, zwłaszcza dla zasłużonych spośród żołnierzy zaporoskich.

</doc>
<doc id="5341219" url="https://pl.wikipedia.org/wiki?curid=5341219" title="Pływanie artystyczne na Mistrzostwach Świata w Pływaniu 2022 – program highlight">
Pływanie artystyczne na Mistrzostwach Świata w Pływaniu 2022 – program highlight

Program highlight – jedna z konkurencji rozgrywanych w ramach pływania artystycznego, podczas mistrzostw świata w pływaniu w 2022. Eliminacje odbyły się 23 czerwca, a finał został rozegrany 25 czerwca.
Do eliminacji zgłoszonych zostało 15 reprezentacji, z których każda mogła wystawić do rywalizacji dziesięć zawodniczek. Dwanaście zespołów z najlepszą notą awansowało do finałowej rywalizacji.
Zawody w tej konkurencji wygrały reprezentantki Ukrainy Maryna Ałeksijiwa, Władysława Ałeksijiwa, Ołesia Derewianczenko, Marta Fiedina, Weronika Hryszko, Sofija Macijewska, Daria Moszynska, Anhelina Owczynnikowa, Anastasija Szmonina i Walerija Tyszczenko. Drugą pozycję zajęły zawodniczki z Włoch Domiziana Cavanna, Linda Cerruti, Costanza di Camillo, Costanza Ferro, Gemma Galli, Marta Iacoacci, Marta Murru, Enrica Piccoli, Federica Sala, Francesca Zunino. Trzecią pozycję zaś wywalczyły pływaczki artystyczne reprezentujące Hiszpanię – Cristina Arámbula, Abirl Conesa, Berta Ferreras, Emma Garcia, Mireia Hernández, Meritxell Mas, Alisa Ozhogina, Paula Ramírez, Iris Tió i Blanca Toledano.

</doc>
<doc id="5341220" url="https://pl.wikipedia.org/wiki?curid=5341220" title="Rebellion (singel)">
Rebellion (singel)

Rebellion – czwarty singiel amerykańskiej grupy Linkin Park, promujący ich szósty album studyjny "The Hunting Party". Został stworzony przy współpracy z gitarzystą grupy System of a Down - Daronem Malakianem. Wydany został jako singel 4 czerwca 2014 roku. Stylistycznie utwór mocno nawiązuje do brzmienia zespołu System of a Down. W utworze pojawiają się szybkie oraz agresywne riffy, mocny wokal Mike'a Shinody oraz bridge wykrzyczany przez Chestera Benningtona. Piosenka jest utrzymana w szybkim tempie
Do utworu nie powstał żaden teledysk, jedynie zespół udostępnił na swoim profilu na YouTube'ie czarno-białe "lyric video".
Wykonania na żywo.
Piosenka była często wykonywana podczas trasy promującej album "The Hunting Party" (kilka razy zespół wykonywał ją z Daronem). Została ona również wykonana podczas koncertu ku pamięci zmarłego Chestera Benningtona, który odbył się w Hollywood Bowl 20 października 2017 roku; podczas tego wykonania pojawił się prawie cały zespół System of a Down u boku Mike'a Shinody.

</doc>
<doc id="5341221" url="https://pl.wikipedia.org/wiki?curid=5341221" title="Pływanie artystyczne na Mistrzostwach Świata w Pływaniu 2022 – kombinacja dowolnie">
Pływanie artystyczne na Mistrzostwach Świata w Pływaniu 2022 – kombinacja dowolnie

Kombinacja dowolnie – jedna z konkurencji rozgrywanych w ramach pływania artystycznego, podczas mistrzostw świata w pływaniu w 2022. Eliminacje odbyły się 18 czerwca, a finał został rozegrany 20 czerwca.
Do eliminacji zgłoszonych zostało 10 reprezentacji, z których każda mogła wystawić do rywalizacji dziesięć zawodniczek. Ponieważ do konkurencji zgłoszono mniej niż 12 drużyn, wszystkie zespoły zgłoszone do eliminacji uzyskały awans do finałowej rywalizacji.
Zawody w tej konkurencji wygrały reprezentantki Ukrainy Maryna Ałeksijiwa, Władysława Ałeksijiwa, Ołesia Derewianczenko, Marta Fiedina, Weronika Hryszko, Sofija Macijewska, Daria Moszynska, Angelina Owczynnikowa, Anastasija Szmonina i Walerija Tyszczenko. Drugą pozycję zajęły zawodniczki z Japonii Moka Fujii, Moe Higa, Asaka Hosokawa, Yuka Kawase, Moeka Kijima, Hikari Suzuki, Akane Yanagisawa, Mashiro Yasunaga, Megumu Yoshida i Rie Yoshida. Trzecią pozycję zaś wywalczyły pływaczki artystyczne reprezentujące Włochy – Domiziana Cavanna, Linda Cerruti, Costanza di Camillo, Costanza Ferro, Gemma Galli, Marta Iacoacci, Marta Murru, Enrica Piccoli, Federica Sala i Francesca Zunino.

</doc>
<doc id="5341223" url="https://pl.wikipedia.org/wiki?curid=5341223" title="Pływanie artystyczne na Mistrzostwach Świata w Pływaniu 2022 – duety mieszane technicznie">
Pływanie artystyczne na Mistrzostwach Świata w Pływaniu 2022 – duety mieszane technicznie

Duety mieszane technicznie – jedna z konkurencji rozgrywanych w ramach pływania artystycznego, podczas mistrzostw świata w pływaniu w 2022. Eliminacje odbyły się 18 czerwca, a finał został rozegrany 20 czerwca.
Do eliminacji zgłoszonych zostało trzynaście par, dwanaście z najlepszymi wynikami awansowało do finałowej rywalizacji.
Zawody w tej konkurencji wygrali reprezentanci Włoch Giorgio Minisini i Lucrezia Ruggiero. Drugą pozycję zajęli zawodnicy z Japonii Tomoka Sato i Yotaro Sato, trzecią zaś reprezentujący Chiny Shi Haoyu i Zhang Yiyao.

</doc>
<doc id="5341224" url="https://pl.wikipedia.org/wiki?curid=5341224" title="Kościół w Tornowie (Eberswalde)">
Kościół w Tornowie (Eberswalde)

Kościół w Tornowie (niem. "Dorfkirche Tornow") – protestancki kościół zlokalizowany w Tornowie, południowo-wschodniej części niemieckiego miasta Eberswalde, położonego w Brandenburgii, w powiecie Barnim.
Historia i architektura.
Świątynia jest prostokątną, jednonawową budowlą wzniesioną z ciosów granitowych, z prostokątnym prezbiterium. Została wzniesiona w połowie XIII wieku. Po wschodniej stronie prezbiterium znajduje się grupa trzech okien. Na początku XX wieku kościół został odmalowany po pożarze, zniszczył dużą część malowideł. Do dziś zachowały się tylko niewielkie ich fragmenty.
O ile okna w nawie i prezbiterium zostały powiększone, o tyle zespół trzech okien po stronie wschodniej pozostał prawie niezmieniony od czasu budowy. Ich oryginalne dębowe ramy odkryto w 1906, ale potem zostały zastąpione nowymi i nie dotrwały do czasów obecnych.
Od strony zachodniej znajduje się reprezentacyjny portal ostrołukowy. Jego odpowiednik z czasów znacznie późniejszych, znajduje się po stronie północnej. Łuk tęczowy wewnątrz krytej płaskim stropem nawy, jest również ostrołukowy. Z XIII wieku pochodzą dwa dzwony. Oba są ozdobione medalionami z motywem Baranka, Zwiastowania Maryi, orła askańskiego, niesiena krzyża, Ukrzyżowania i aniołów.
Szachulcowa wieża dobudowana została w 1796. Również wyposażenie świątyni pochodzi z tamtych czasów. 
Otoczenie.
Obiekt otoczony jest cmentarzem, na którym znajduje się m.in. grób żołnierza Huberta Grycy i 34 innych nieznanych żołnierzy, w tym sowieckich.

</doc>
<doc id="5341225" url="https://pl.wikipedia.org/wiki?curid=5341225" title="Pływanie artystyczne na Mistrzostwach Świata w Pływaniu 2022 – duety mieszane dowolnie">
Pływanie artystyczne na Mistrzostwach Świata w Pływaniu 2022 – duety mieszane dowolnie

Duety mieszane dowolnie – jedna z konkurencji rozgrywanych w ramach pływania artystycznego, podczas mistrzostw świata w pływaniu w 2022. Eliminacje odbyły się 24 czerwca, a finał został rozegrany 25 czerwca.
Do eliminacji zgłoszonych zostało trzynaście par, dwanaście z najlepszymi wynikami awansowało do finałowej rywalizacji.
Zawody w tej konkurencji wygrali reprezentanci Włoch Giorgio Minisini i Lucrezia Ruggiero. Drugą pozycję zajęli zawodnicy z Japonii Tomoka Sato i Yotaro Sato, trzecią zaś reprezentujący Chiny Shi Haoyu i Zhang Yiyao.

</doc>
<doc id="5341232" url="https://pl.wikipedia.org/wiki?curid=5341232" title="Radykalna ortodoksja">
Radykalna ortodoksja

Radykalna ortodoksja – chrześcijański prąd filozoficzny i teologiczny, który przy pomocy filozofii postmodernistycznej stara się odrzucić paradygmat nowoczesności. Ruch narodził się latem 1997 roku w środowisku wykładowców i studentów . Jego nazwa pochodzi od zbioru esejów pod redakcją , i – "Radical Orthodoxy: A New Theology" (Routledge, 1999). Pomimo że główni założyciele nurtu są związani z Kościołem anglikańskim, rozprzestrzenił się on również wśród filozofów i teologów innych denominacji.
Centralne idee.
Jak twierdzi , u podstaw radykalnej ortodoksji leży wezwanie do ponownego ustanowienia teologii „królową nauk”. Z kolei John Milbank podsumował założenia ruchu w siedmiu wzajemnie powiązanych punktach: 
Wpływy i krytyka.
Radykalna ortodoksja cechuje się silnym wpływem greckiego neoplatonizmu, reprezentowanego m.in. przez Jamblicha i Proklosa. Odwołuje się do chrześcijańskich spadkobierców tej tradycji filozoficznej – Orygenesa, Jana Szkota Eriugeny, Mistrza Eckharta oraz Mikołaja z Kuzy oraz do XVII-wiecznej szkoły „” reprezentowanej przez i . Milbank argumentuje natomiast przeciw współczesnym myślicielom, takim jak Karl Barth i Hans Urs von Balthasar, którzy opowiadają się za niezależnością filozofii od teologii. Dystansuje się także od Jeana-Luca Mariona, który jego zdaniem, działając pod wpływem Heideggera, błędnie przyznał człowiekowi sferę działania przed przyjęciem Bożego daru. Docenia natomiast teologię Henriego de Lubaca i chrześcijańskich myślicieli nowożytnych takich jak Giambattista Vico, Johann Georg Hamann, Johann Gottfried Herder i Friedrich Jacobi.
Wśród polemistów radykalnej ortodoksji można wskazać na dwie najczęstsze linie krytyki. Jedni z nich wskazują na uchybienia metodologiczne, np. zbyt uproszczone odczytania klasycznych tekstów filozoficznych autorstwa Platona, św. Tomasza czy Kanta. Drudzy odrzucają tak radykalne podporządkowanie filozofii teologii, zaznaczając, że zaburza ono twórczą równowagę pomiędzy tymi dyscyplinami.

</doc>
<doc id="5341234" url="https://pl.wikipedia.org/wiki?curid=5341234" title="Dzieciątko Jezus z Jodłowej">
Dzieciątko Jezus z Jodłowej

Dzieciątko Jezus z Jodłowej, "Dzieciątko Jezus (Polskie)" – figura przedstawiająca Dzieciątko Jezus, znajdująca się w Polsce, w sanktuarium Dzieciątka Jezus, w Jodłowej (województwo podkarpackie).
Figura umieszczona jest w ołtarzu głównym kościoła, jest to kopia Praskiego Dzieciątka Jezus.
Historia.
Figurka Dzieciątka Jezus znalazła się w Jodłowej przez starania miejscowego proboszcza, księdza, Ignacego Ziębę, który wiosną 1899 roku zobaczył u swojego seminaryjnego kolegi, ks. Józefa Wiejowskiego (późniejszego kanclerza kurii przemyskiej) małą kapliczkę z figurką Dzieciątka Jezus. Od tego czasu czynił usilne starania o pozyskanie podobnej figury Jezusa. Starania przyniosły rezultat, otrzymał ją (dzięki rekomendacji ks. Wiejowskiego) od sióstr karmelitek bosych z Przemyśla. Po przybyciu figurki od razu pojawił się kult do Dzieciątka Jezus, dlatego 15 lipca 1900 roku proboszcz Zięba sprowadził nową, większą figurę Dzieciątka do jodłowskiego kościoła, która została umieszczona w bocznym ołtarzu Najświętszego Serca Pana Jezusa. Podczas wizytacji kanonicznej 3 lipca 1908 roku biskup pomocniczy przemyski, Karol Józef Fischer ukoronował figurę złotą koroną, wysadzaną 14 rubinami, 5 szmaragdami, 5 szafirami i brylantem w krzyżu. 
W 1904 roku została założona "księga łask Dzieciątka Jezus w Jodłowej". W latach 1904–1916 w księdze odnotowano 72 wpisy o doznanych łaskach. Pierwszy wpis mówi o cudownym wytryśnięciu źródła, drugi zaś o uzdrowieniu z epilepsji. W latach okupacji hitlerowskiej nie odnotowano żadnych wpisów w księdze, choć kult do Dzieciątka Jezus przetrwał. 
Duże ożywienie kultu Dzieciątka Jodłowskiego nastąpiło po 1956 roku dzięki staraniom ks. Jana Mleczki (proboszcza parafii Jodłowa). Od tego czasu w kościele zaczęto odprawiać specjalne nabożeństwo zwane "Drogą Betlejemską". W 1959 ten sam ks. zamówił do kościoła chorągiew procesyjną z Boskim Dzieciątkiem, a w 1963 zaczął kontynuować zapisy w księdze łask.
Ze względu na to, że figura zajmowała dużo miejsca podczas Pasterki w czasie Bożego Narodzenia, w 1971 została przeniesiona do głównego ołtarza, w obecności ówczesnego bpa tarnowskiego, Jerzego Ablewicza. 
W 1997 roku rozpoczęto budowę nowego kościoła – sanktuarium Dzieciątka Jezus, która została uwieńczona konsekracją 13 lipca 2008 roku, której dokonał boskup tarnowski, Wiktor Skworc. Tego dnia figura Dzieciątka Jezus została w procesji przeniesiona do nowego kościoła i umieszczona w ołtarzu głównym.
Figura Jezusa jest codziennie odsłaniana i zasłaniana miedziorytem anioła ze słowami z Ewangelii św. Łukasza: „Zwiastuję Wam radość wielką”.
Opis.
Figura Dzieciątka Jezus ma 45,25 cm wysokości, z podstawą 50 cm. Jest z gipsu i wosku. Dzieciątko Jezus ukazane jest jako 3-letnie dziecko w postawie stojącej. Ma łagodną twarz, w lewej ręce trzyma jabłko królewskie, kulę ziemską, zwieńczoną krzyżem, jak znak władzy doczesnej. W prawej ręce ma wyciągnięte dwa palce, którymi błogosławi. Postać przybrana jest w tunikę z wysokim kołnierzem wokół szyi, ma też płaszcz. Ubiór Dzieciątka zmienia się stosownie do okresu roku liturgicznego. Na głowie ma koronę.
Kult Dzieciątka Jezus.
Od początku przybycia figury do Jodłowej istniał kult do Dzieciątka Jezus. W 2008 roku podczas Pasterki kościół w Jodłowej został ogłoszony dekretem biskupa tarnowskiego, Wiktora Skworca jedynym w Polsce sanktuarium Dzieciątka Jezus. W każdy czwartek odbywa się nowenna do Dzieciątka Jezus, a w każdy 25. dzień miesiąca comiesięczne nabożeństwo do Dzieciątka Jezus (Dzień Bractwa Dzieciątka Jezus). Od Pasterki, 25 grudnia do 1 stycznia co roku obchodzony jest Wielki Odpust ku czci Dzieciątka Jezus. Po 1956 roku w parafii, w czasie wielkiego odpustu oraz każdego 25. dnia miesiąca odprawiane jest nabożeństwo Drogi Betlejemskiej, rozważa się w niej dwanaście tajemnic z życia Dzieciątka Jezus. Co roku odbywa się indywidualne błogosławieństwo kopią figurki Dzieciątka Jezus; w Światowy Dzień Chorego oraz w odpustowy dzień dzieci, w ramach wielkiego odpustu.
Do sanktuarium przybywają pielgrzymi z całej Polski i z zagranicy. Od 1961 kult Dzieciątka Jezus z Jodłowej był szerzony w wielu miejscach w kraju i poza nim. Wykonano liczne kopie figurki i umieszczono je w wielu miejscowościach Polski i na świecie. Miejsce to jest nazywane "Polskim Betlejem (Podkarpackim Betlejem)". 

</doc>
<doc id="5341235" url="https://pl.wikipedia.org/wiki?curid=5341235" title="Surgut z Reszkim">
Surgut z Reszkim



</doc>
<doc id="5341236" url="https://pl.wikipedia.org/wiki?curid=5341236" title="Circus (minialbum Stray Kids)">
Circus (minialbum Stray Kids)

Circus – drugi japoński minialbum południowokoreańskiej grupy Stray Kids, wydany 22 czerwca 2022 roku przez wytwórnię Epic Records Japan. Płytę promował główny singel „Circus” .
Minialbum zadebiutował na drugim miejscu na liście Oricon Albums Chart i na szczycie Billboard Japan Hot Albums, a także otrzymał platynę przyznaną przez Japońskie Stowarzyszenie Przemysłu Nagraniowego (RIAJ), przekraczając 250 000 kopii.

</doc>
<doc id="5341239" url="https://pl.wikipedia.org/wiki?curid=5341239" title="Hinke Osinga">
Hinke Osinga

Hinke Osinga (ur. w 1969 w Dokkum) – holenderska matematyczka, od 2011 profesor University of Auckland. W pracy naukowej zajmuje się układami dynamicznymi i analizą numeryczną.
Życiorys.
Studiowała matematykę na Uniwersytecie w Groningen, gdzie w 1996 uzyskała też stopień doktora. Karierę zawodową rozpoczęła na macierzystej uczelni. Następnie pracowała w USA i Wielkiej Brytanii, a od 2011 jest profesorem University of Auckland. 
Swoje prace publikowała m.in. w „SIAM Journal on Applied Dynamical Systems”, „International Journal of Bifurcation and Chaos in Applied Sciences and Engineering”, „Nonlinearity" i „Discrete and Continuous Dynamical Systems”.
W 2014 roku wygłosiła wykład sekcyjny na Międzynarodowym Kongresie Matematyków w Seulu, a w 2019 na konferencji Dynamics, Equations and Applications (DEA 2019). W 2016 została (jako pierwsza matematyczka) członkinią Royal Society of New Zealand Te Apārangi.
Wypromowała kilkunastu doktorów.

</doc>
<doc id="5341240" url="https://pl.wikipedia.org/wiki?curid=5341240" title="Miguel Ajú">
Miguel Ajú

Miguel Andrés Ajú Alfaro (ur. 8 listopada 1999 w Alajueli) – kostarykański piłkarz występujący na pozycji bramkarza, obecnie zawodnik Alajuelense.
Jest synem Nixona Perei oraz bratem Yaela Lópeza, również piłkarzy.

</doc>
<doc id="5341241" url="https://pl.wikipedia.org/wiki?curid=5341241" title="Royal Deeside">
Royal Deeside

Royal Deeside lub Deeside – dolina rzeki Dee, w północno-wschodniej Szkocji (Wielka Brytania), w hrabstwie Aberdeenshire. Położona w paśmie górskim Grampianów, rozciąga się z zachodu na wschód na długości około 60 km, w większej części znajduje się w obrębie parku narodowego Cairngorms. Główne miejscowości położone w dolinie to Braemar, Ballater, Aboyne i Banchory.
Miano „królewskiej” () dolina zyskała w połowie XIX wieku, w epoce wiktoriańskiej, kiedy to brytyjska rodzina królewska nabyła tu rezydencje Balmoral i Birkhall, które pozostają w jej posiadaniu do dnia dzisiejszego. Dawniej, dzierżawiła ona także położony w dolinie zamek Abergeldie.

</doc>
<doc id="5341244" url="https://pl.wikipedia.org/wiki?curid=5341244" title="Kościół Chrystusa Odkupiciela w Għaxaq">
Kościół Chrystusa Odkupiciela w Għaxaq

Kościół Chrystusa Odkupiciela (, ), znany też jako kościół Najświętszego Zbawiciela ( – barokowy rzymskokatolicki kościół znajdujący się w Għaxaq na Malcie. Kościół podlega parafii Wniebowzięcia Matki Bożej w tym mieście. 
Historia.
W 1807 roku na wzgórzu znanym jako "Kalamija", gdzie dziś stoi kościół, niejaki Mikelanġ Żammit zbudował niszę Odkupiciela. Mikelanġ uniknął śmierci, gdy jakiś czas wcześniej w tym miejscu przewrócił się jego powóz, przygniatając właściciela. Posąg Jezusa dżwigającego krzyż został umieszczony w niszy rok później, w 1808 roku. Posąg ten wykonał Pietro Paolo Azzopardi, uczeń , jednego z najlepszych rzeźbiarzy tamtych czasów (niektóre źródła podają jako autora rzeźby Pawlu Cassara, innego ucznia Gerady).
W połowie XIX wieku ks. Ġużepp Demicoli z Għaxaq, w związku z dużą pobożnością parafian postanowił na miejscu niszy zbudować kościół. Po uzyskaniu stosownych zezwoleń oraz zebraniu funduszy 17 października 1852 roku położony został kamień węgielny nowej świątyni. Jej plan sporządził Francesco Carabott z Żejtun. Po siedmiu latach prac, 25 września 1859 roku budynek został ukończony. Całkowity koszt budowy kościoła wyniósł około 12 000 scudi, 7 000 zapłacono ze zbiórki pieniężnej, a kolejne 5 000 dano w formie darmowej pracy. Figura Chrystusa została przeniesiona do kościoła i umieszczona w niszy, w miejscu obrazu tytularnego nad ołtarzem.
Architektura.
Wygląd zewnętrzny.
Fasada inspirowana jest licznymi fasadami kościołów parafialnych z dwiema dzwonnicami po bokach. Są one zbudowane na planie kwadratu. Narożniki wież akcentowane są wysokimi pilastrami w stylu korynckim, które podpierają wysokie belkowanie. Zwieńczenia dzwonnic są również kwadratowe, z czterema otworami zamkniętymi łukami, ozdobione są również pilastrami w stylu korynckim. W każdej z dzwonnic znajdują się po dwa dzwony.
Część fasady pomiędzy dzwonnicami jest wklęsła: wieże są wysunięte do przodu i połączone z częścią środkową łukowatą ścianą. Część centralna, flankowana dwoma wysokimi pilastrami doryckimi, zawiera kwadratowe drzwi, nad którymi znajduje się kartusz i półkolisty fronton. Wyżej, pomiędzy dwoma bardzo zdobionymi urnami umieszczona została w 1860 roku duża marmurowa tablica pamiątkowa, która mówi, że papież Pius IX daje odpusty tym, którzy odwiedzą kościół pod pewnymi warunkami. Nad tablicą duże okno doświetla świątynię. Nad wszystkim znajduje się trójkątny fronton.
Nad kościołem góruje pokaźna kopuła z latarnią.
Wnętrze.
Wnętrze świątyni jest dość obszerne, zbudowane jest na planie kwadratu, z prezbiterium i dwoma ołtarzami po bokach. Nad wszystkim wznosi się pokaźna kopuła wsparta na czterech łukach i czterech głównych pilastrach w stylu toskańskim. Ołtarz znajduje się w prezbiterium o półokrągłym kształcie, zamkniętym apsydą ozdobioną krzyżem z promieniami na jej sklepieniu konchowym. Ściany prezbiterium są również podzielone pilastrami w stylu toskańskim.
Na środku ponad ołtarzem, w zwyczajowym miejscu obrazu tytularnego znajduje się nisza, w której umieszczona jest figura Odkupiciela, wspomniana wyżej. Po jej bokach, nad dwojgiem drzwi umieszczone są dwa owalne obrazy w kamiennych ramach. W kościele znajduje się również kilka srebrnych darów wotywnych.
Kościół dziś.
Na tyłach kościoła znajduje się niewielki dom, w którym mieszkały zakonnice franciszkanki opiekujące się kościołem. W roku 2019 podjęto decyzję o odnowieniu kościoła, głównie fasady i placu przed świątynią. 
Ochrona dziedzictwa kulturowego.
27 grudnia 2013 roku kościół został wpisany na listę National Inventory of the Cultural Property of the Maltese Islands pod numerem 2031.

</doc>
<doc id="5341246" url="https://pl.wikipedia.org/wiki?curid=5341246" title="Kościół Chrystusa Odkupiciela w Ghaxaq">
Kościół Chrystusa Odkupiciela w Ghaxaq



</doc>
<doc id="5341248" url="https://pl.wikipedia.org/wiki?curid=5341248" title="Kościół Zwiastowania Najświętszej Maryi Pannie w Gudji">
Kościół Zwiastowania Najświętszej Maryi Pannie w Gudji

Kościół Zwiastowania Najświętszej Maryi Pannie (, ) – barokowy rzymskokatolicki kościół znajdujący się w Gudji na Malcie. Kościół podlega parafii Wniebowzięcia Matki Bożej w tym mieście. 
Historia.
Kościół Zwiastowania stojący na Triq Santa Marija, został zanotowany podczas wizyty bpa. Pietro Dusiny, wizytatora apostolskiego w 1575 roku. Kościół ten był określony jako "il-Lunzjata l'Kbira" i opisany jako główny kościół wioski Gudja. Utracił to miano kiedy zbudowany został budynek nowego kościoła. Około roku 1636 został powiększony, a później zburzony.
Kościół Zwiastowania, który znajdujemy dziś przy Triq Santa Marija jest trzecim, który powstał w tym miejscu. Świątynia ta została zbudowana w 1754 roku. Jego budowniczym był ks. Ġwann Barbara, rektor poprzedniego kościoła na tym miejscu, wcześniej zburzonego. Fundusze na budowę pochodziły z datków mieszkańców wsi oraz z prywatnych zasobów ks. Barbary. Nowy kościół, za zgodą biskupa Paula Alphérana de Bussan pobłogosławił 6 kwietnia 1755 roku kapelan Gudji, ks. Ġwann Pawl Balzan.
Architektura.
Wygląd zewnętrzny.
Nie wiadomo kto był projektantem ani wykonawcą kościoła. Jego fasada oskrzydlona jest pilastrami wykonanymi w porządku doryckim, na których wspiera się belkowanie. Drzwi otoczone są cienką prostą ramą. Nad drzwiami misternie wykonany trójkątny naczółek z wpisanym w niego niewielkim łukiem. Nad drzwiami fasadę przebija duże ozdobne okno w stylu barokowym. Dzwonnica wbudowana, w formie pojedynczej wieży ustawionej centralnie nad fasadą, została wykonana wraz z oknem poniżej w 1912 roku przez mistrza Anglu Dalli według projektu Carlo Farrugii. Kamienne posągi św. Anny i św. Joachima na belkowaniu po obu stronach dzwonnicy, oraz archanioła Gabriela w jej górnej części, są wykonane z drewna. Ich autorem jest Antonio Zammit z Zurrieq. Jeden z dzwonów wykonał Salvatore Cauchi w 1864 roku.
Nad kościołem góruje pokaźna kopuła z latarnią.
Wnętrze.
Wnętrze świątyni, w formie krzyża greckiego, skomponowane jest w porządku doryckim. Jej konstrukcja opiera się na czterech filarach zbudowanych z narożnych pilastrów, z których nad gzymsem wznosi się półokrągłe sklepienie kolebkowe. W każdym rogu każdego filaru wznoszą się lunety, na których spoczywa kopuła z lunetą z długimi oknami, które zapewniają naturalne światło w kościele.
Ołtarz główny wykonany został z marmuru w roku 1873. Obraz tytularny przedstawiający "Zwiastowanie Matce Bożej przez archanioła Gabriela" wykonany został przez rzymianina Giovanniego Gagliardiego w 1871 roku. Obraz otacza zdobna kamienna rama. W świątyni znajdują się jeszcze dwa ołtarze boczne, w każdym znajduje się nisza z figurą: w prawym – Matki Bożej Różańcowej wykonanej z drewna przez Antonio Chircopa, z owalnym obrazem "Serce Jezusa" z roku 1770, w lewym – św. Józefa wykonanej z papier mâché przez uczniów szkoły Karlu Darmanina.
W kościele znajdują się również dwa owalne obrazy, kopie szkoły francuskiej z XVIII wieku. Jedna z nich przedstawia "Narodziny Jezusa Chrystusa", a drugi "Śmierć św. Józefa". Jest tam również zestaw rycin "Via Sagra" wykonanych w 1780 roku przez Leopardiego i Lorenzo Bordi z Florencji.
Podłoga wykonana jest z płytek, a na podłodze znajduje się sześć nagrobków, które pierwotnie były w kościele parafialnym w Gudji.
Kościół dziś.
Kościół był odnawiany w latach 2005–2006 i 2017.Lokalne święto obchodzone jest w drugi poniedziałek po Wielkanocy. 
Ochrona dziedzictwa kulturowego.
27 września 2013 roku kościół został wpisany na listę National Inventory of the Cultural Property of the Maltese Islands pod numerem 1810.

</doc>
<doc id="5341252" url="https://pl.wikipedia.org/wiki?curid=5341252" title="Alexis Gamboa">
Alexis Gamboa

Alexis Yohaslin Gamboa Rojas (ur. 20 marca 1999 w Pococí) – kostarykański piłkarz występujący na pozycji środkowego obrońcy, obecnie zawodnik Alajuelense.

</doc>
<doc id="5341254" url="https://pl.wikipedia.org/wiki?curid=5341254" title="Torfowisko nad Jeziorem Morzysław Mały">
Torfowisko nad Jeziorem Morzysław Mały



</doc>
<doc id="5341255" url="https://pl.wikipedia.org/wiki?curid=5341255" title="Lake Lucerne">
Lake Lucerne

Lake Lucerne – obraz olejny na płótnie amerykańskiego malarza Alberta Bierstadta z 1858 roku, znajdujący się w zbiorach National Gallery of Art w Waszyngtonie.
Historia.
Albert Bierstadt odbył podróż po kontynencie europejskim, odwiedzając również Szwajcarię, w 1857 roku. Po powrocie do Ameryki zaprezentował na sezonowej wystawie w National Academy of Design w Nowym Jorku obraz "Lake Lucerne", który zyskał uznanie i zapoczątkował jego karierę w ojczyźnie.
W 1858 roku obraz kupił kolekcjoner Alvin Adams. Obraz przechodził z rąk do rąk, by w 1990 roku zostać zakupionym na aukcji dla National Gallery of Art jako dar z okazji 50. rocznicy jej istnienia. Muzealny numer katalogowy: 1990.50.1. Dzieło Bierstadta jest prezentowane w ekspozycji stałej.
Opis.
Obraz o wymiarach 182,9 x 304,8 cm (w ramach 235,3 x 359,4 x 17,2 cm) jest sygnowany w dolnym prawym rogu: . Artysta przedstawił pejzaż znad Jeziora Czterech Kantonów w Szwajcarii. Widoczna jest wieś Brunnen oraz alpejskie szczyty: Ematten, Oberbauen, Uri-Rotstock i w oddali Przełęcz Świętego Gotarda. Na obrazie ukazane zostały również: scena żniw, procesja i obozowisko cygańskie.

</doc>
<doc id="5341256" url="https://pl.wikipedia.org/wiki?curid=5341256" title="Mats Knoester">
Mats Knoester

Mats Knoester (ur. 19 listopada 1998 w Alphen aan den Rijn) – holenderski piłkarz, występujący na pozycji obrońcy. Od 2022 roku zawodnik Ferencvárosi TC.
Życiorys.
Wychowanek SV ARC, w 2005 roku został juniorem Feyenoordu. W barwach tego klubu w 2014 roku został mistrzem Holandii U-17, występował także m.in. w Eredivisie U-19 (44 mecze) i Beloften Eredivisie, jednak nigdy nie zadebiutował w pierwszej drużynie. 17 stycznia 2019 roku za 150 tysięcy euro został pozyskany przez Heracles Almelo. W Eredivisie zadebiutował 9 lutego w wygranym 1:0 spotkaniu z AFC Ajax. W sezonie 2018/2019 rozegrał trzy mecze w najwyższej klasie rozgrywkowej Holandii. W kolejnym sezonie stał się podstawowym zawodnikiem klubu, rozgrywając 25 spotkań w lidze. W marcu 2021 roku został powołany na mistrzostwa Europy U-21, jednak nie zagrał w turnieju w żadnym spotkaniu. W Heraclesie występował do 2022 roku, rozgrywając ogółem 86 meczów ligowych. Latem na zasadzie wolnego transferu przeszedł do Ferencvárosi TC. W NB I zadebiutował 31 lipca w wygranym 1:0 meczu z Puskás Akadémia FC. W barwach węgierskiego klubu uczestniczył ponadto w fazie grupowej Ligi Europy w sezonie 2022/2023.

</doc>
<doc id="5341260" url="https://pl.wikipedia.org/wiki?curid=5341260" title="Jeep Avenger">
Jeep Avenger

Jeep Avenger – samochód osobowy typu crossover klasy subkompaktowej produkowany pod amerykańską marką Jeep od 2023 roku.
Historia i opis modelu.
Rozwój.
Jeszcze w momencie powstawania w styczniu 2021 roku międzynarodowego konglomeratu Stellantis w wyniku fuzji włosko-amerykańskiego FCA i francuskiego PSA, rozpoczęto budowanie strategii rozwoju wszystkich podległych marek w oparciu o ujednolicone płyty podłogowe. W ramach tego ogłoszono pierwszą ważną nowość. Pierwszym projektem nowego koncernu została rodzina trzech nowych bliźniaczych crossoverów Alfy Romeo, Fiata i Jeepa, do których budowy wykorzystana została opracowana jeszcze za czasów PSA francuska platforma "CMP" wykorzystywana już dotychczas m.in. przez modele DS 3 Crossback, Opel Mokka i Peugeot 2008. 
Za priorytet obrano rozwój modelu Jeepa, nad którym wczesny etap prac rozpoczął już w czerwcu 2018 roku, kiedy to po raz pierwszy ogłoszono chęć poszerzenia gamy o model mniejszy i tańszy od Renegade'a. Pierwsze fotografie małego crossovera o nieujawnionej jeszcze nazwie przedstawiono w marcu 2022, by pół roku później ogłosić nazwę i pierwsze oficjalne informacje podczas wrześniowego wydarzenia "Jeep 4xe Day" inaugurującego poszerzenie oferty amerykańskiej firmy o pierwsze elektryczne samochody w jej historii. Na światową premierę wyznaczono październikowe targi samochodowe Paris Motor Show 2022.
Premiera.
Debiutując przed bliźniaczymi konstrukcjami Alfy Romeo i Fiata, miejski crossover amerykańskiej firmy wbrew wcześniejszym spekulacjom nie otrzymał nazwy Jeep Jeepster, lecz zyskał niestosowany dotychczas przez amerykańską firmę emblemat "Avenger". Z racji pokrewieństwa z niemiecko-francuskimi konstrukcjami, samochód otrzymał podobne do nich proporcje nadwozia z muskularną sylwetką, wysoko poprowadzonym i podłużnym przodem, oraz niewielką powierzchnią szyb. Jednocześnie, Jeep Avenger zyskał typowy dla firmy pionowy wlot powietrza płynnie przechodzący w dwusektorowe reflektory tworzone przez pasek diod LED. Tylną klamkę drzwi wkomponowano w słupek C, a nadwozie może być opcjonalnie malowane dwubarwnie.
Kabina pasażerska utrzymana została w kanciastym wzornictwie, z deską rozdzielczą zdobioną panelem odpowiadającym malowaniu nadwozia, wzbogaconym o oświetlenie ambientowe. Przed kierowcą zastosowano cyfrowe wskaźniki o przekątnej 7 lub opcjonalnie 10,25 cali, z kolei konsolę centralną przyozdobił dotykowy, 10,25 calowy ekran kompatybilny z nową generacją systemu UConnect. Producent wygospodarował dużą ilość schowków, których łączna pojemność wyniosła 34 litry - na czele z umieszczonym w konsoli centralnej.
Choć w pierwszej kolejności zadebiutowała odmiana elektryczna, to Jeep Avenger opracowany został także z myślą o napędach spalinowych. Producent nie ujawnił w momencie premiery specyfikacji technicznej tego typu wariantów crossovera, dokonując tego ostatecznie pod koniec października 2022 - podstawową jednostką został 3-cylindrowy silnik 1.2 Turbo PureTech konstrukcji Peugeota, który rozwija moc 100 KM i współpracuje wyłącznie z 6-biegową manualną przekładnią biegów. Specyfikacja spalinowa powstała z myślą o jedynie trzech wyselekcjonowanych rynkach europejskich, spośród których znalazła się także Polska.
Avenger e.
W pierwszej kolejności zadebiutował Jeep Avenger w odmianie elektrycznej, jako pierwszy w historii amerykańskiej firmy produkcyjny samochód napędzany prądem. Układ napędowy utworzył silnik elektryczny o mocy 156 KM i 260 Nm maksymalnego momentu obrotowego, który dzięki baterii o pojemności 54 kWh przejeżdża na jednym ładowaniu ok. 400 kilometrów w trybie mieszanym. Pod kątem wizualnym elektryczny Avenger zyskał emblematy "e" na nadwoziu oraz zaślepioną imitację wlotu powietrza.
Sprzedaż.
Już w momencie ogłoszenia planów poszerzenia portfolio Stellantis o małe crossovery wykorzystujące płytę podłogową dawnego Groupe PSA potwierdzono, że do wyłącznej produkcji trzech pojazdów na czele z modelem Jeepa wybrano polskie zakłady produkcyjne FCA Poland w Tychach, gdzie pilotażowa przedprodukcja ruszyła latem 2022. W czasie, gdy zbieranie zamówień na Avengera rozpoczęło się w drugiej połowie października 2022, tak dostawy pierwszych egzemplarzy do nabywców określono na pierwszy kwartał 2023 roku. Masowa produkcja crossovera została zainaugurowana na początku lutego 2023.
Jest to pierwszy w historii Jeep opracowany od podstaw przed europejskich inżynierów wyłącznie z myślą o tym regionie, za priorytet określając rynki Europy Zachodniej, choć wśród krajów, gdzie ofertę wzbogacił Avenger, uwzględniono także Japonię i Koreę Południową. Starszy i większy Jeep Renegade pozostaje w ofercie jako pozycjonowana wyżej alternatywa, a Avenger przejmuje funkcję najtańszego i najmniejszeog modelu w gamie. Samochód nie trafił do oferty Jeepa w Ameryce Północnej.

</doc>
<doc id="5341261" url="https://pl.wikipedia.org/wiki?curid=5341261" title="Jeep Avenger e">
Jeep Avenger e



</doc>
<doc id="5341263" url="https://pl.wikipedia.org/wiki?curid=5341263" title="René Štefanovie">
René Štefanovie

René Štefanovie (ur. 29 lipca 1985) – słowacki skoczek narciarski, reprezentant klubu LKS Dukla Bańska Bystrzyca. Uczestnik mistrzostw świata juniorów (2001–2003). Medalista mistrzostw kraju.
Przebieg kariery.
W marcu 1997 i 1998 zajmował lokaty w czołowej dziesiątce na nieoficjalnych mistrzostwach świata dzieci w Garmisch-Partenkirchen. W lutym 2001 wystartował na mistrzostwach świata juniorów, zajmując 52. miejsce indywidualnie oraz 12. w rywalizacji drużynowej. Następnie zadebiutował w Pucharze Kontynentalnym, zajmując 61. lokatę w Schönwaldzie. W marcu 2001 wystartował na zimowym olimpijskim festiwalu młodzieży Europy. Zarówno na Mistrzostwach Świata Juniorów 2002 jak i 2003 zajął 51. miejsce indywidualnie. W marcu 2003 zdobył pierwsze i jedyne w karierze punkty w zawodach Pucharu Kontynentalnego, za zajęcie 19. 17. i 18. lokaty w Ishpeming. W międzynarodowych zawodach rangi FIS po raz ostatni wystartował w lipcu 2004, zajmując 62. miejsce w konkursie Letniego Pucharu Kontynentalnego w Velenje.
Zdobył brązowy medal mistrzostw Słowacji 2001 w rywalizacji drużynowej.

</doc>
<doc id="5341265" url="https://pl.wikipedia.org/wiki?curid=5341265" title="Katedra Wniebowzięcia Najświętszej Maryi Panny w Neapolu">
Katedra Wniebowzięcia Najświętszej Maryi Panny w Neapolu

Katedra Wniebowzięcia Najświętszej Maryi Panny (wł. "Cattedrale di Santa Maria Assunta"), również duomo di Napoli lub katedra św. Januarego (wł. "Cattedrale di San Gennaro") "–" rzymskokatolicka świątynia znajdująca się we włoskim mieście Neapol. Siedziba archidiecezji Neapolu.
Historia.
W czasach greckich na miejscu obecnego kościoła znajdowała się świątynia Apolla, a przed wzniesieniem katedry stały tu dwie bazyliki – pw. św. Restytuty i św. Stefanii. Budowa katedry została zlecona przez Karola II Andegaweńskiego w 1294. Do budowy przyczynił się również biskup Benewentu, św. Jakub z Viterbo. Bazylikę św. Stefanii rozebrano, a bazylika św. Restytuty stała się kaplicą boczną nowo wznoszonej katedry. Budowa trwała w latach 1299-1314. Fasada została zniszczona podczas trzęsienia ziemi w 1349. W 1526 dobudowano kaplicę boczną pw. św. Januarego, a pod koniec XIX wieku fasadę przebudowano według projektu Enrica Alvina w stylu neogotyckim.
Architektura i wyposażenie.
Świątynia gotycka, trójnawowa, długa na 100 i wysoka na 48 metrów. Wysoką na 35 metrów nawę główną zdobi XVII-wieczny, kasetonowy strop, na którym znajduje się 5 obrazów autorstwa Girolama Imparata. Do filarów przymocowane są popiersia pierwszych 16 biskupów Neapolu, wykonane między XVII a XVIII wiekiem. Do korpusu nawowego dobudowanych jest 10 kaplic bocznych, po 5 z każdej strony. W kaplicy św. Januarego przechowywane są relikwie tegoż świętego. Świątynię zdobią również 85-rejestrowe organy z ponad 5000 piszczałek.

</doc>
<doc id="5341266" url="https://pl.wikipedia.org/wiki?curid=5341266" title="Kościół w Tornow (Eberswalde)">
Kościół w Tornow (Eberswalde)



</doc>
<doc id="5341268" url="https://pl.wikipedia.org/wiki?curid=5341268" title="Wóz dowodzenia R–3M">
Wóz dowodzenia R–3M

Wóz dowodzenia R–3M – pojazd mechaniczny wyposażony w zespół technicznych środków łączności i stanowiska pracy, zapewniające kierowniczym osobom funkcyjnym dowodzenie podległymi wojskami.
Charakterystyka.
Wóz dowodzenia R–3M zamontowany jest na podwoziu transportera opancerzonego SKOT. Ma przystosowane trzy miejsca pracy dla osób funkcyjnych sztabów oddziałów i związków taktycznych.

</doc>
<doc id="5341269" url="https://pl.wikipedia.org/wiki?curid=5341269" title="José García (honduraski piłkarz)">
José García (honduraski piłkarz)

José Antonio García Robledo (ur. 21 września 1998 w Olanchito) – honduraski piłkarz występujący na pozycji środkowego obrońcy, reprezentant Hondurasu, od 2021 roku zawodnik Olimpii.

</doc>
<doc id="5341273" url="https://pl.wikipedia.org/wiki?curid=5341273" title="Bernald Alfaro">
Bernald Alfaro

Bernald Alfaro Alfaro (ur. 26 stycznia 1997 w Alajueli) – kostarykański piłkarz występujący na pozycji defensywnego pomocnika, reprezentant kraju, obecnie zawodnik Alajuelense.

</doc>
<doc id="5341274" url="https://pl.wikipedia.org/wiki?curid=5341274" title="Wóz dowodzenia R–2AM">
Wóz dowodzenia R–2AM

Wóz dowodzenia R–2AM – pojazd mechaniczny wyposażony w zespół technicznych środków łączności i stanowiska pracy, zapewniające kierowniczym osobom funkcyjnym dowodzenie podległymi wojskami.
Charakterystyka.
Wóz dowodzenia R–2AM zamontowany jest na podwoziu transportera opancerzonego SKOT. Jest przeznaczony do zapewnienia łączności utajnionej i nieutajnionej dla potrzeb dowodzenia oddziałami i pododdziałami artylerii i kierowania ich środkami walki. Ma przystosowane trzy miejsca pracy dla osób funkcyjnych.

</doc>
<doc id="5341276" url="https://pl.wikipedia.org/wiki?curid=5341276" title="Jens Marklof">
Jens Marklof

Jens Marklof – niemiecki matematyk, profesor fizyki matematycznej na Uniwersytecie Bristolskim. W pracy naukowej zajmuje się teorią ergodyczną, układami dynamicznymi, teorią liczb i chaosem kwantowym.
Życiorys.
Studiował fizykę w Hamburgu, stopień doktora uzyskał w 1997 na Uniwersytecie w Ulm. Od 1998 jest związany z Uniwersytetem Bristolskim, gdzie obecnie jest profesorem i dziekanem. 
Swoje prace publikował m.in. w „Communications in Mathematical Physics”, „Duke Mathematical Journal”, „Journal of Statistical Physics” i najbardziej prestiżowych czasopismach matematycznych świata: „Annals of Mathematics” i „Inventiones Mathematicae". Redaktor „Annales Henri Poincaré” . 
W 2014 roku wygłosił wykład sekcyjny na Międzynarodowym Kongresie Matematyków w Seulu, w 2019 na konferencji Dynamics, Equations and Applications (DEA 2019), a w 2009 wykład plenarny na International Congress of Mathematical Physics. 
W 2010 otrzymał Whitehead Prize, a w 2011 prestiżowy ERC Advanced Grant. Członek Royal Society.

</doc>
<doc id="5341281" url="https://pl.wikipedia.org/wiki?curid=5341281" title="Zygmunt Kozar">
Zygmunt Kozar

Zygmunt Jan Kozar OP (; ur. 8 lutego 1937 w Majdanie Skierbieszowskim, zm. 2 października 2003 w Katowicach) – polsko-ukraiński ksiądz katolicki, dominikanin, działacz społeczny i filantrop. Proboszcz parafii Podwyższenia Krzyża w Fastowie.
Życiorys.
Urodził się 8 lutego 1937 w Majdanie Skierbieszowskim koło Zamościa. Ukończył Niższe Seminarium Biskupie w Lublinie, następnie wstąpił do zakonu dominikanów i odbył nowicjat w Poznaniu. Studiował filozofię w Warszawie i teologię w Krakowie.
Święcenia kapłańskie otrzymał 2 czerwca 1964 w Krakowie. Zamieszkał w Prudniku, gdzie pełnił funkcję kapelana w szpitalu, a także udzielał lekcji religii w Szkole Podstawowej nr 4. Był subprzeorem prudnickiego klasztoru dominikanów. Przez kilka lat przebywał we Wrocławiu, a następnie wrócił do Prudnika. W latach 70. Kozar wielokrotnie wyjeżdżał na Białoruś i Litwę. Prowadził tam tajną działalność misyjną, m.in. w Skorowodach, Żyrmunach i w Wilnie. W domach prywatnych odprawiał msze i udzielał sakramentów. Ludziom, którym udzielał chrztu, wręczał metryki pisane ręcznie, a potem przemycał oryginalne druki chrztu z Polski. Nielegalnie wwoził na teren ZSRR religijną literaturę, książki i modlitewniki.
W czasie panowania Michaiła Gorbaczowa Kozar pojechał do Grodna, żeby uzyskać od naczelnika ds. wyznań religijnych pozwolenie na odprawianie mszy. Naczelnik pozwolił mu odprawiać msze wyłącznie samemu sobie i tylko po łacinie, jednocześnie zabronił mu kontaktować się z młodzieżą. Kozar dostosował się do tej decyzji, jednak zrealizował również swoje zamiary. Katolicy w Żyrmunach, nie mając kapłana, stawiali w kościele na ołtarzu głównym kielich oraz szaty liturgiczne i odmawiali teksty mszalne bez słów odnoszących się do przeistoczenia, podczas czego Kozar przy ołtarzu bocznym odprawiał mszę „dla siebie”.
Kozar głosił chrześcijaństwo w Leningradzie, Moskwie, Rostowie nad Donem, Lwowie, Drohobyczu i Latyczowie. W 1989 w Fastowie rząd oddał katolikom ich dawny kościół, zamieniony na magazyn w 1934. Kozar, który 25 marca 1991 objął obowiązki proboszcza parafii, podjął się odbudowy świątyni. Fundusze na budowę pochodziły ze zbiórki miejscowych Polaków.
Kozar po kilka razy rocznie przyjeżdżał z Fastowa do Prudnika i opowiadał o swojej działalności na Litwie, Białorusi i Ukrainie. 9 września 2003 w ostatnim stadium śmiertelnej choroby wyjechał do Katowic, gdzie zmarł w szpitalu w Bogucicach w nocy 2 października tegoż roku. Został pochowany 11 października na cmentarzu w Fastowie. 28 października 2003 Rada Miasta Fastowa pośmiertnie przyznała mu tytuł honorowego obywatela miasta. Jego nazwiskiem nazwano plac przed kościołem () i ulicę w Fastowie.

</doc>
<doc id="5341285" url="https://pl.wikipedia.org/wiki?curid=5341285" title="Keven Aleman">
Keven Aleman



</doc>
<doc id="5341287" url="https://pl.wikipedia.org/wiki?curid=5341287" title="Sabina Artych">
Sabina Artych

Sabina Artych (ur. 25 stycznia 1899 w Mordach, zm. 1 października 1993) – polska działaczka społeczna. 
Życiorys.
Córka Jana i Emilii. Przez wiele lat działała w Polskim Komitecie Pomocy Społecznej. Od 1958 członkini Polskiego Komitetu Pomocy Społecznej. Odznaczona brązową, srebrna i złotą odznaką PKPS, pamiątkowym Medalem XXX-lecia PKPS oraz odznaką Złotego Jacka dla uznania długoletniej społecznej działalności w PKPS (1990).
W 1991 została honorową obywatelką Siedlec. W 1997 jedną z siedleckich ulic nazwano jej imieniem.
Pochowana na Cmentarzu Centralnym w Siedlcach.

</doc>
<doc id="5341291" url="https://pl.wikipedia.org/wiki?curid=5341291" title="Wóz dowodzenia BRDM–5">
Wóz dowodzenia BRDM–5

Wóz dowodzenia BRDM R–5 – pojazd mechaniczny wyposażony w zespół technicznych środków łączności i stanowiska pracy, zapewniające dowodzenie podległymi wojskami.
Charakterystyka.
Wóz dowodzenia BRDM R–5 zamontowany jest na podwoziu samochodu rozpoznawczego BRDM-2. Jest przystosowany do normalnej pracy bojowej, a ponadto zawiera zespół środków łączności, pozwalający na utrzymanie ciągłej łączności radiowej w składzie elementu rozpoznawczego. Ma on możliwość podłączenia dwóch dalekosiężnych telefonicznych linii zewnętrznych lub dwóch punktów wynośnych do zdalnego sterowania środkami radiowymi.

</doc>
<doc id="5341292" url="https://pl.wikipedia.org/wiki?curid=5341292" title="SM-liiga w szachach">
SM-liiga w szachach

SM-liiga – najwyższa klasa rozgrywek szachowych w Finlandii, organizowana przez SSL. Zwycięzca ligi zostaje mistrzem Finlandii.
Historia.
Rozgrywki ligowe w Finlandii zostały zainaugurowane w 1976 roku, wcześniej mistrz Finlandii był wyłaniany w rozgrywkach pucharowych. Pierwszym mistrzem ligowym został Gambiitti Helsinki. W 2020 roku z powodu pandemii COVID-19 wydłużono sezon do 2022 roku.

</doc>
<doc id="5341293" url="https://pl.wikipedia.org/wiki?curid=5341293" title="Carlos Mejía (ur. 1997)">
Carlos Mejía (ur. 1997)

Carlos Alberto „Chapeta” Mejía Cruz (ur. 23 marca 1997 w San Pedro Sula) – honduraski piłkarz występujący na pozycji prawego obrońcy, reprezentant Hondurasu, od 2020 roku zawodnik Realu España.

</doc>
<doc id="5341307" url="https://pl.wikipedia.org/wiki?curid=5341307" title="U.S. International Classic 2022">
U.S. International Classic 2022

U.S. International Classic 2022 – pierwsze zawody łyżwiarstwa figurowego z cyklu Challenger Series 2022/2023. Zawody rozgrywano od 12 do 17 września 2022 roku w hali Lake Placid Olympic Center w Lake Placid.
W konkurencji solistów triumfował Amerykanin Ilia Malinin, który podczas programu dowolnego, 14 września 2022, jako pierwszy łyżwiarz w historii wykonał poczwórnego axla.
W konkurencji solistek zwyciężyła Koreanka Kim Ye-lim, w parach sportowych Włosi Rebecca Ghilardi i Filippo Ambrosini, zaś w parach tanecznych reprezentanci Wielkiej Brytanii Lilah Fear i Lewis Gibson.

</doc>
<doc id="5341310" url="https://pl.wikipedia.org/wiki?curid=5341310" title="David Jerison">
David Jerison

David Jerison (ur. w 1953 w Lafayette) – amerykański matematyk, profesor Massachusetts Institute of Technology. W pracy naukowej zajmuje się równaniami różniczkowymi cząstkowymi i analizą fourierowską.
Życiorys.
Studiował na Uniwersytecie Harvarda i Uniwersytecie Princeton. Na tej drugiej uczelni w 1980 uzyskał stopień doktora, promotorem był Elias M. Stein. Od 1981 pracuje w Massachusetts Institute of Technology. 
Swoje prace publikował m.in. w prestiżowych czasopismach matematycznych świata: „Annals of Mathematics”, „Journal of the American Mathematical Society”, „Inventiones Mathematicae" i „Acta Mathematica”. Był redaktorem m.in. „Inventiones Mathematicae" i „Duke Mathematical Journal”.
W 1994 roku wygłosił wykład sekcyjny na Międzynarodowym Kongresie Matematyków w Zurychu, a w 2019 na konferencji Dynamics, Equations and Applications (DEA 2019). W 1999 został członkiem Amerykańskiej Akademii Sztuk i Nauk, w 2012 nagrodzono go Stefan Bergman Prize.

</doc>
<doc id="5341312" url="https://pl.wikipedia.org/wiki?curid=5341312" title="Václav Král">
Václav Král

Václav Král (ur. 1980 w Czeskich Budziejowicach) – czeski polityk i menedżer. Absolwent Uniwersytetu Ekonomicznego w Pradze.
Od 2021 roku jest posłem Izby Poselskiej z ramienia Obywatelskiej Partii Demokratycznej. Jest członkiem parlamentarnego komitetu środowiska oraz parlamentarnego komitetu kontroli budżetu.

</doc>
<doc id="5341313" url="https://pl.wikipedia.org/wiki?curid=5341313" title="Jan Bauer (polityk)">
Jan Bauer (polityk)

Jan Bauer (ur. 1969) – czeski menedżer, przedsiębiorca i polityk.
Pełnił urząd burmistrza miasta Prachatice (1998-2010). Jest wieloletnim członkiem Izby Poselskiej (2004-2013 i ponownie od 2017) z ramienia Obywatelskiej Partii Demokratycznej.

</doc>
<doc id="5341314" url="https://pl.wikipedia.org/wiki?curid=5341314" title="Renata Zajickova">
Renata Zajickova

Renáta Zajíčková (ur. 17 sierpnia 1967 w Pradze) – czeska polityk i nauczycielka.
Absolwentka filologii i nauk społecznych na Uniwersytecie Karola. Od 2021 roku jest posłem Izby Poselskiej z ramienia Obywatelskiej Partii Demokratycznej. Jest członkiem parlamentarnego komitetu nauki, edukacji, kultury, młodzieży i sportu, parlamentarnego komitetu zdrowia i parlamentarnego komitetu petycji.

</doc>
<doc id="5341323" url="https://pl.wikipedia.org/wiki?curid=5341323" title="Ilia Malinin">
Ilia Malinin

Ilia Malinin (ur. 2 grudnia 2004 w Fairfax) – amerykański łyżwiarz figurowy, startujący w konkurencji solistów. Brązowy medalista mistrzostw świata (2023), mistrz świata juniorów (2022), brązowy medalista finału Grand Prix (2022), medalista zawodów z cyklu Challenger Series i Grand Prix oraz mistrz Stanów Zjednoczonych (2023).
Jego rodzicami są byli łyżwiarze figurowi pochodzenia rosyjskiego, którzy reprezentowali Uzbekistan w jeździe indywidualnej solistek i solistów, Tatjana Malinina i Roman Skorniakow. Po rozpoczęciu kariery przez Malinina zostali również jego głównymi trenerami. Ma młodsza siostrę Lisę (ur. 2014), która również trenowała łyżwiarstwo figurowe.
Malinin otrzymał nazwisko matki ze względu na jego łatwiejszą wymowę w języku angielskim. Mówi biegle w języku angielskim i rosyjskim.
14 września 2022, jako pierwszy łyżwiarz w historii wykonał poczwórnego axla. Dokonał tego podczas programu dowolnego w zawodach U.S. International Classic 2022 w Lake Placid, w swoim pierwszym występie w sezonie.

</doc>
<doc id="5341324" url="https://pl.wikipedia.org/wiki?curid=5341324" title="Franciszek Walczowski">
Franciszek Walczowski

Franciszek Walczowski (ur. 20 lutego 1902 w Żbiku, zm. 13 lutego 1983 w Krakowie) – polski antropozof, malarz, konserwator obiektów sakralnych i scenograf. Wykładowca wyższych uczelni artystycznych w Krakowie oraz Łodzi. Obok Roberta Waltera uważany za najważniejszego popularyzatora antropozofii w Polsce Ludowej.
Życiorys.
W latach 1918–1923 studiował w Państwowej Szkole Przemysłu Artystycznego w Krakowie. W latach 20. XX wieku wstąpił do założonego przez Władysława Kołodzieja Koła Czcicieli Światowida. Do roku 1939 pracował w Łodzi w artystycznym szkolnictwie zawodowym, między innymi w Żeńskiej Szkole Przemysłowej. Podczas okupacji niemieckiej współpracował z teatrem Juliusza Osterwy. Po wojnie pełnił funkcję scenografa w Teatrze Rapsodycznym w Krakowie. Pracował w Wyższej Szkole Sztuk Plastycznych w Łodzi, a od 1950 w ASP w Krakowie. W roku 1972 z tytułem doc. dr hab. objął kierownictwo nad tamtejszą II Katedrą Tkaniny Artystycznej. Jego pracownia mieściła się w pałacu Tadeusza Stryjeńskiego przy ul. Batorego 12. Jest autorem polichromii w kościele św. Szczepana w Krakowie oraz św. Jana Chrzciciela w Łącku. Obok Roberta Waltera uważany za najważniejszego popularyzatora antropozofii w Polsce Ludowej.
Był dwukrotnie żonaty. Najpierw z Zofią z domu Birtus, artystką i nauczycielką rysunku, zmarłą 16 listopada 1953 w Krakowie (jej siostrą była Barbara Bobkowska, żona Andrzeja). Następnie z Zofią z domu Miklaszewską primo voto Życzyńską (ur. 19 listopada 1920, zm. 7 czerwca 2003), rzeźbiarką i konserwatorką zabytków. Walczowski zmarł wskutek wypadku, który przytrafił mu się w drodze na wystawę w Pałacu Sztuki. Artysta pośliznął się i upadł, a złamanie stawu biodrowego i komplikacje w leczeniu były bezpośrednią przyczyną śmierci.
Spuścizna.
W roku 1961 Zbigniew Bochenek nakręcił poświęcony artyście film pt. "Legendy mówią prawdę…" Z kolei w 2000 roku ukazał się wybór pism ezoterycznych Franciszka Walczowskiego zatytułowany "O Duszy Narodu Polskiego". Był on także autorem dwóch tomików poetyckich: "Przechadzka" oraz "Przechodzień".
Niemal cała spuścizna artystyczna Walczowskiego – 705 obrazów, rysunków i szkiców – znajduje się w zbiorach Muzeum Etnograficznego w Krakowie. O losach kolekcji zadecydowała wola drugiej żony artysty, która w latach 1959–1966 pracowała w muzeum jako konserwator. Przekazania dokonał jej syn, Henryk Życzyński, w roku 2006. Jedynie projekty scenografii teatralnej przyjęło Muzeum Historyczne Miasta Krakowa.

</doc>
<doc id="5341325" url="https://pl.wikipedia.org/wiki?curid=5341325" title="Lombardia Trophy 2022">
Lombardia Trophy 2022

Lombardia Trophy 2022 – drugie zawody łyżwiarstwa figurowego z cyklu Challenger Series 2022/2023. Zawody rozgrywano od 16 do 19 września 2022 roku w hali IceLab Bergamo Palaghiaccio w Bergamo.
W konkurencji solistów zwyciężył Francuz Adam Siao Him Fa, zaś w konkurencji solistek Japonka Rinka Watanabe. Wśród par tanecznych triumfowali reprezentanci gospodarzy, Charlène Guignard i Marco Fabbri.

</doc>
<doc id="5341328" url="https://pl.wikipedia.org/wiki?curid=5341328" title="Dominik Piła">
Dominik Piła

Dominik Piła (ur. 6 maja 2001 w Świdnicy) – polski piłkarz występujący na pozycji skrzydłowego w polskim klubie Lechia Gdańsk oraz w reprezentacji Polski U-20.
Kariera klubowa.
Chrobry Głogów.
W 2017 roku dołączył do akademii Chrobrego Głogów. 1 lipca 2019 roku podpisał pierwszy profesjonalny kontrakt z klubem. Zadebiutował 26 lipca 2019 w meczu I ligi przeciwko Olimpii Grudziądz (5:0). Pierwszą bramkę zdobył 27 listopada 2019 w meczu ligowym przeciwko Olimpii Grudziądz (2:2). W sezonie 2021/22 jego zespół zajął 6. miejsce w tabeli, co zapewniło udział w barażach o grę w Ekstraklasie. W pierwszym meczu jego drużyna pokonała Arkę Gdynia (0:2), w którym Piła zdobył jedną z bramek. W finale jego drużyna przegrała z Koroną Kielce (3:2 p.d.), która awansowała do najwyższej ligi.
Lechia Gdańsk.
4 stycznia 2022 roku podpisał kontrakt z klubem Lechia Gdańsk, obowiązujący od 1 lipca 2022 roku. Zadebiutował 14 sierpnia 2022 w meczu Ekstraklasy przeciwko Radomiakowi Radom (4:1).
Kariera reprezentacyjna.
Polska U-20.
19 sierpnia 2021 roku otrzymał powołanie do reprezentacji Polski U-20. Zadebiutował 2 września 2021 w meczu U20 Elite League przeciwko reprezentacji Włoch U-20 (0:2). Pierwszą bramkę zdobył 11 października 2021 w meczu U20 Elite League przeciwko reprezentacji Norwegii U-20 (1:5).

</doc>
<doc id="5341333" url="https://pl.wikipedia.org/wiki?curid=5341333" title="Marinus Barletius">
Marinus Barletius



</doc>
<doc id="5341337" url="https://pl.wikipedia.org/wiki?curid=5341337" title="Józef Sanecki">
Józef Sanecki

Józef Jan Sanecki (ur. 12 grudnia 1936 w Strzyżowie, zm. 3 września 2022) – polski geodeta i nawigator, prof. dr hab. nauk technicznych, pułkownik.
Życiorys.
W 1957 ukończył naukę w Wyższej Szkole Oficerskiej Inżynierii Wojskowej we Wrocławiu, a w 1969 studia na Wydziale Inżynierii Wojskowej Wojskowej Akademii Technicznej. W 1972 otrzymał doktorat, w 1977 habilitował się na podstawie pracy zatytułowanej "Analiza i przetwarzanie informacji o obiektach powierzchniowych w zdalnym badaniu środowiska techniką wielopasmową". 14 lutego 1985 uzyskał tytuł profesora nauk technicznych.
Pracował w Katedrze Geodezji im. Kaspra Weigla na Wydziale Budownictwa i Inżynierii Środowiska Politechniki Rzeszowskiej im. Ignacego Łukasiewicza, oraz był profesorem zwyczajnym w Instytucie Inżynierii Ruchu Morskiego na Wydziale Nawigacyjnym Akademii Morskiej w Szczecinie.
Awansował na stanowisko kierownika w Katedrze Teledetekcji i Geoinformatyki na Wydziale Inżynierii Lądowej i Geodezji Wojskowej Akademii Technicznej im. Jarosława Dąbrowskiego.
Był członkiem Akademii Inżynierskiej w Polsce i Komitetu Geodezji PAN.

</doc>
<doc id="5341338" url="https://pl.wikipedia.org/wiki?curid=5341338" title="Nowo Botewo">
Nowo Botewo

Nowo Botewo () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 28 mieszkańców.

</doc>
<doc id="5341340" url="https://pl.wikipedia.org/wiki?curid=5341340" title="Odyrci">
Odyrci

Odyrci () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 633 mieszkańców.

</doc>
<doc id="5341341" url="https://pl.wikipedia.org/wiki?curid=5341341" title="Orłowa mogiła">
Orłowa mogiła

Orłowa mogiła () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 84 mieszkańców.

</doc>
<doc id="5341342" url="https://pl.wikipedia.org/wiki?curid=5341342" title="Leszek Kirkien">
Leszek Kirkien

Leszek Tadeusz Kirkien ps. „Viking” (21 kwietnia 1897 w Bieczu, zm. 2 kwietnia 1978 w Londynie) – polski ekonomista, publicysta, prawnik.
Życiorys.
Kirkien był synem Włodzimierza Kirkiena i Anieli z Kwiatkowskiej. Uczęszczał do VIII gimnazjum we Lwowie. Po zdaniu matury został w 1915 przydzielony do tyrolskiego pułku artylerii ciężkiej, w ramach którego podczas I wojny światowej walczył w Rumunii i Włoszech. Po odniesieniu ran służył w garnizonie we Lwowie jako oficer łącznikowy do wojskowych misji amerykańskiej i brytyjskiej. Podczas wojny polsko-bolszewickiej był adiutantem inspektora armii ochotniczej przy Dowództwie Okręgu Korpusu Generalnego Łódź. Ukończył prawo oraz zdobył tytuł doktora ekonomii na Uniwersytecie Jana Kazimierza we Lwowie (1921).
Był współzałożycielem i wydawcą łódzkiego dziennika „Republika” i „Expressu Ilustrowanego”, redagował dział gospodarczy „Republiki”. W latach 1922–1925 redagował „Przegląd Włókienniczy”. W latach 1933–1934 pracował w Ministerstwie Spraw Zagranicznych, następnie w latach 1934–1936 pełnił funkcję attaché prasowego Ambasady Polskiej w Berlinie. W latach 1936–1939 był organizatorem i dyrektorem Agencji Prasowej Transcontinental Press i agencji prasowej ATE w Warszawie. W latach 1939–1940 walczył w Armii Polskiej we Francji. Po II wojnie światowej zamieszkał w Londynie przy 15 Boltons Court, 220 Old Brompton Road. Zorganizował drukarnię Caldra House Ltd. W latach 1945–1959 był dyrektorem wydawnictwa prasowego, publikującego „Dziennik Polski i Dziennik Żołnierza”.
Należał do komitetu budowy pomnika Tadeusza Kościuszki w Łodzi.

</doc>
<doc id="5341343" url="https://pl.wikipedia.org/wiki?curid=5341343" title="Paskalewo">
Paskalewo

Paskalewo () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 666 mieszkańców.
Historia.
Po wyzwoleniu Bułgarii ludność turecka zamieszkująca wioskę znacznie się zmniejszyła, a pod koniec XIX wieku ludność tej miejscowości była prawie w całości pochodzenia bułgarskiego.

</doc>
<doc id="5341345" url="https://pl.wikipedia.org/wiki?curid=5341345" title="Mistrzostwa Oceanii w Lekkoatletyce 2015">
Mistrzostwa Oceanii w Lekkoatletyce 2015

15. Mistrzostwa Oceanii w Lekkoatletyce – zawody lekkoatletyczne, które odbyły się na stadionie Barlow Park w Cairns od 8 do 10 maja 2015 roku. Cairns po raz trzeci było gospodarzem tych mistrzostw, poprzednio gościło lekkoatletów w 2010 i 2012. W imprezie wystartowali zawodnicy z państw skupionych w Oceania Athletics Association, a także sportowcy z odrębnej reprezentacji Australii Północnej (złożonej z zawodników z Terytorium Północnego i północnej części Queenslandu) i jeden zawodnik reprezentujący australijskich lekkoatletów weteranów.

</doc>
<doc id="5341347" url="https://pl.wikipedia.org/wiki?curid=5341347" title="Beata Augustyńska">
Beata Augustyńska

Beata Małgorzata Augustyńska – polska biolog, dr hab. nauk medycznych, profesor uczelni Instytutu Kultury Fizycznej Uniwersytetu Kazimierza Wielkiego.
Życiorys.
23 czerwca 1999 obroniła pracę doktorską "Desialowana transferyna (CDT) i wybrane białka surowicy krwi jako wskaźniki biochemiczne nadużywania alkoholu i utrzymywania abstynencji u mężczyzn uzależnionych od alkoholu", 30 listopada 2012 habilitowała się na podstawie pracy zatytułowanej "Dysfunkcja wątroby uzależnionych od alkoholu kobiet i mężczyzn - obraz kliniczny, wskaźniki biochemiczne, wspomaganie diagnozy i leczenia". Została zatrudniona na stanowisku adiunkta i kierownika w Katedrze i Zakładzie Biochemii na Wydziale Lekarskim Collegium Medicum im. Ludwika Rydygiera w Bydgoszczy Uniwersytetu Mikołaja Kopernika w Toruniu.
Awansowała na stanowisko profesora nadzwyczajnego w Instytucie Kultury Fizycznej na Wydziale Kultury Fizycznej, Zdrowia i Turystyki Uniwersytetu Kazimierza Wielkiego.
Jest profesorem uczelni w Instytucie Kultury Fizycznej Uniwersytetu Kazimierza Wielkiego.

</doc>
<doc id="5341348" url="https://pl.wikipedia.org/wiki?curid=5341348" title="Thriller 40">
Thriller 40

Thriller 40 to zbliżająca się 40. rocznicowa edycja szóstego studyjnego albumu "Thriller" (1982) wydanego przez amerykańskiego piosenkarza Michaela Jacksona. Oryginalny album sprzedał się w liczbie 70 milionów egzemplarzy na całym świecie, co czyni go najlepiej sprzedającym się albumem wszech czasów. "Thriller 40" ukaże się 18 listopada 2022 roku i powstał we współpracy z Epic, Legacy Recordings i MJJ Productions. Jest to pierwszy album od wydania kompilacji Scream w 2017 roku. "Thriller 40" to już trzecia reedycja oryginalnej płyty, poprzednimi były Special Edition (2001) i "Thriller 25" (2008).
Tło.
Jackson wydał swój szósty album studyjny, "Thriller", 30 listopada 1982 roku, ze sprzedażą szacowaną na ponad 70 milionów egzemplarzy na całym świecie. "Thriller" stał się najlepiej sprzedającym się albumem wszech czasów; 7 utworów zostało wydanych jako single, pierwszym z nich było „The Girl Is Mine” śpiewana z byłym członkiem The Beatles, Paulem McCartneyem. Sukces "Thrillera" umieścił Jacksona w dominującej pozycji muzyki pop, stając się międzynarodową ikoną popkultury.
16 maja 1983 roku Jackson wystąpił na , imprezie zorganizowanej z okazji 25-lecia wytwórni Motown, na której po raz pierwszy wykonał Moonwalk. Po imprezie sprzedaż albumu znacznie wzrosła.
Od śmierci Jacksona wyciekło wiele piosenek, część z nich pochodziło z sesji do Thrillera, jedną z nich była „Starlight”, która jest oryginalnym demo utworu tytułowego. W lipcu 2022 roku piosenka zaczęła znikać z platformy Youtube, co dało początek spekulacjom, że takie demo będzie częścią albumu. Od września 2022 r. z YouTube znika również kolejne demo („She's Trouble”).
Wielu fanów wyraziło negatywne opinię na temat okładki Thrillera 40. W późniejszym czasie Sony ogłosiło powrót do klasycznej, tej używanej w oryginalnych wydaniach. Postanowiono jednak użyć nakładki z nowym logiem, podobnej do tych z oraz Off The Wall Special Edition.
Promocja.
Amerykański piosenkarz Maxwell wykonał „The Lady in My Life” na Billboard Music Awards jako hołd dla 40. rocznicy "Thrillera". Mówiąc o przedstawieniu, Maxwell powiedział: „Czuję się zaszczycony, że mogę tu być, zaszczycony, że mogę świętować 40. rocznicę Thrillera, jednego z najlepszych i największych albumów jakie kiedykolwiek powstały”.
Wydania.
Ogłoszony 16 maja 2022 roku przez Michael Jackson Company, LLC, Thriller 40 jest dwunastym wydaniem Sony i/lub Motown od śmierci Jacksona w 2009 roku. Firma ogłosiła również dodatkowe wydania podstawowego albumu stworzone przez wytwórnię Mobile Fidelity Sound Lab, zarówno na Super Audio CD, jak i płycie winylowej LP, w limitowanej liczbie 40 000 numerowanych kopii. Ta ostatnia część ogłoszenia została później uznana przez dziennikarza "The Washington Post", Geoffa Edgersa, za podsycanie publicznego sceptycyzmu wobec Mobile Fidelity, co doprowadziło do późniejszej kontrowersji na ich temat, używając plików Direct Stream Digital w wydaniach winylowych, które były reklamowane jako pochodzące bezpośrednio z analogowych taśm-matek.
Lista utworów (Bonusowa zawartość Thriller 40).
^[a] 

</doc>
<doc id="5341350" url="https://pl.wikipedia.org/wiki?curid=5341350" title="Extreme Rules (2022)">
Extreme Rules (2022)

Extreme Rules (2022) – gala wrestlingu wyprodukowana przez federację WWE dla zawodników z brandów Raw i SmackDown. Odbyła się 8 października 2022 w Wells Fargo Center w Filadelfii w stanie Pensylwania. Emisja była przeprowadzana na żywo za pośrednictwem serwisu strumieniowego Peacock w Stanach Zjednoczonych i WWE Network na całym świecie oraz w systemie pay-per-view. Była to czternasta gala w chronologii cyklu Extreme Rules.
Na gali odbyło się sześć walk i wszystkie te walki miały ze sobą hardcorową stypulację. W walce wieczoru, Matt Riddle pokonał Setha "Freakin" Rollinsa poprzez submission w Fight Pit matchu, w którym sędzią specjalnym był Daniel Cormier. W innych ważnych walkach, Finn Bálor pokonał Edge’a w „I Quit” matchu, Ronda Rousey pokonała Liv Morgan poprzez techniczne poddanie w Extreme Rules matchu zdobywając po raz drugi SmackDown Women’s Championship oraz The Brawling Brutes (Sheamus, Ridge Holland i Butch) pokonali Imperium (Gunthera, Ludwiga Kaisera i Giovanniego Vinciego) w Six-man Tag Team Good Old Fashioned Donnybrook matchu. Na gali zobaczyliśmy także powrót Braya Wyatta, który został zwolniony ze swojego kontraktu WWE w lipcu 2021.
Produkcja i rywalizacje.
Extreme Rules oferowało walki profesjonalnego wrestlingu z udziałem wrestlerów należących do brandów Raw i SmackDown. Wyreżyserowane rywalizacje (storyline’y) były kreowane podczas cotygodniowych gal "Raw" i "SmackDown". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Liv Morgan vs. Ronda Rousey.
30 lipca na gali SummerSlam, Liv Morgan pokonała Rondę Rousey, aby zachować SmackDown Women’s Championship w kontrowersyjny sposób; Rousey założyła na Morgan dźwignię Armmbar, ale ramiona Rousey znalazły się na macie, więc sędzia liczył przypięcie, ale nie widział poddania Morgan, po walce, zirytowana Rousey zaatakowała Morgan i sędziego, przechodząc heel turn. Z tego powodu, Rousey została przez WWE zawieszona (kayfabe). Po tym jak jej zawieszenie zostało zniesione, 9 września na odcinku "SmackDown", Rousey wygrała Fatal 5-Way Elimination match pokonując Lacey Evans, Natalyę, Sonyę Deville oraz Xię Li, zdobywając rewanż przeciwko Morgan o SmackDown Women’s Championship na gali Extreme Rules. W następnym tygodniu, gdy Morgan i Rousey rozmawiały ze sobą twarzą w twarz, Morgan wyzwała Rousey do walki w stypulacji Extreme Rules match, a Rousey zaakceptowała i Extreme Rules match stało się stypulacją walki.
Matt Riddle vs. Seth "Freakin" Rollins.
Na Clash at the Castle, Seth "Freakin" Rollins pokonał Matta Riddle’a. Podczas walki Rollinsa o United States Championship 19 września na odcinku "Raw", Riddle odwrócił uwagę Rollinsa, kosztując tym samym Rollinsowi walkę o tytuł. Później na tym samym odcinku, Riddle wyzwał Rollinsa na walkę na gali Extreme Rules w stypulacji Fight Pit match, co Rollins zaakceptował. 1 października, została podana informacja o tym, że sędzią specjalnym walki będzie UFC Hall of Famer Daniel Cormier.
Drew McIntyre vs. Karrion Kross.
Na początku sierpnia, Karrion Kross i jego żona Scarlett powrócili do WWE, Kross od początku celował w Drew McIntyre’a. Przez następne kilka tygodni, Kross kontynuował ataki na McIntyrerze i zawsze uciekał zanim McIntyre mógł się zemścić. 23 września na odcinku "SmackDown", McIntyre ogłosił, że WWE officials dali mu walkę z Krossem na gali Extreme Rules i że walka odbędzie się w stypulacji strap match, przez co Kross nie będzie już mógł uciec od McIntyre’a.
Bianca Belair vs. Bayley.
Po tym, jak Bianca Belair zachowała Raw Women’s Championship na SummerSlam, skonfrontowała się z powracającą Bayley, której towarzyszyły Dakota Kai i Iyo Sky. Trio nazywało się Damage Control. Na gali Clash at the Castle, Damage Control pokonały Belair, Alexę Bliss i Asukę w Six-woman Tag Team matchu, w którym Bayley przypięła Belair. 19 września na odcinku "Raw", po tym jak ta szóstka znowu miała brawl, z którego górą wyszły heelowe zawodniczki, Bayley ogłosiła, że chce zdobyć Raw Women’s Championship na gali Extreme Rules. W następnym tygodniu, Bayley wyzwała Belair na walkę jeden na jednego o tytuł w stypulacji Ladder match, która została następnie ogłoszona na galę Extreme Rules.
Edge vs. Finn Bálor.
Po WrestleManii 38 w kwietniu, Edge wraz z Damian Priestem i Rheą Ripley utworzył grupę nazwaną The Judgment Day. Po pokonaniu przez The Judgment Day, Finn Bálor także dołączył do grupy, która obróciła się przeciwko Edge’owi, a Bálor stał się nowym liderem grupy. Na gali Clash at the Castle, Edge i Rey Mysterio (w towarzystwie Dominika Mysterio) pokonali członków stajni The Judgment Day (Bálora i Priesta) (w towarzystwie Ripley). Po walce, Dominik stał się antagonistą i zaatakował zarówno Edge’a, jak i jego ojca Reya, dołączając tym samym do The Judgment Day. W następnym odcinku "Raw", Edge wyszedł i stwierdził, że zna Dominika Mysterio od dawna i opowiedział swoją historię z rodziną Mysterio. Rey, ojciec Dominika, wyszedł i chciał wyjaśnić jego postępowanie. Dominik następnie wyszedł, razem z The Judgement Day i zignorował swojego ojca. Po tym, jak Rey smutny wszedł za kulisy, Edge obiecał uzyskać odpowiedź od Dominika, jednak Judgement Day zaciekle zaatakowało Edge’a. W następnym odcinku czerwonej tygodniówki, Edge i Dominik zmierzyli się sobą w walce wieczoru odcinka, gdzie Edge wygrał przez dyskwalifikację po tym jak Bálor zaatakował go, po tym jak Edge radził sobie lepiej w brawlu z Bálorem, Ripley uderzyła go stalowym krzesłem, po tym dała krzesło Dominikowi aby zrobił to samo, co spowodowało kontuzję Edge’a. Na odcinku z 26 września, po tym jak Matt Riddle pokonał Priesta i The Judgement Day zaatakowało Riddle’a, Edge powrócił po kontuzji i wykonał Clothesline na Bálorze oraz Spear na Priestcie, następnie wziął mikrofon i wyzwał Bálora na walkę na gali Extreme Rules w stypulacji „I Quit” match, która następnie została ogłoszona.
The Brawling Brutes vs. Imperium.
Na gali Clash at the Castle, Intercontinental Champion Gunther (w towarzystwie zreformowanego Imperium (Giovanni Vinci i Ludwig Kaiser)) obronił swoje mistrzostwo w walce z Sheamusem (w towarzystwie The Brawling Brutes (Butch i Ridge Holland)). W następnym odcinku "SmackDown", Imperium (Gunther, Ludwig Kaiser i Giovanni Vinci) pokonali The Brawling Brutes (Sheamusa, Butcha i Ridge’a Hollanda) w Six-man Tag Team matchu. Na odcinku z 16 września, odbył się Fatal 4-Way Tag Team match o miano pretendenckie do niekwestionowanego mistrzostwa WWE Tag Team, w którym oprócz Imperium reprezentowanego przez Kaisera i Vinciego i The Brawling Brutes reprezentowanego przez Butcha i Hollanda brali udział również Hit Row (Ashante "Thee" Adonis i Top Dolla w towarzystwie B-Fab) oraz The New Day (Kofi Kingston i Xavier Woods). Wygrali oni The Brawling Brutes po tym, jak Imperium wykonali Imperium Bomb na Kingstonie, a Holland zmienił się z Kaiserem i wyrzucił go z ringu, a następnie przypiął Kingstona. W następnym odcinku niebieskiej tygodniówki, odbyła się walka The Usos (Jey Uso i Jimmy Uso) z The Brawling Brutes, którą wygrali Usos po tym, jak interweniowali w nią Imperium. 29 września ogłoszono, że ta szóstka zmierzy się ze sobą ponownie w Six-man Tag Team matchu tylko z dodatkową stypulacją jaką jest Good Old Fashioned Donnybrook match.
White Rabbit.
We wrześniu, WWE zaczęło grać "a cappella" wersję „White Rabbit” Jeffersona Airplane’a na live eventach i podczas przerw reklamowych w programach telewizyjnych, jednocześnie ukrywając kody QR w różnych miejscach w odcinkach "Raw" i "SmackDow"n. Każdy kod prowadził do specjalnych stron internetowych zawierających obrazy, mini gry i zagadki, które pozornie były powiązane z Extreme Rules.
Gala.
Nie odbyły się jednak żadne walki podczas pre-show Extreme Rules Kickoff, jednak WWE Hall of Famer Jerry Lawler wraz z Cheerleaderkami Philadelphia Eagles i maskotką Philadelphia 76ers, Franklin the Dog, ujawnił logo WrestleMania XL, zaplanowanej w Filadelfii w pobliskim Lincoln Financial Field w kwietniu 2024 roku.
Główne show.
Pay-per-view rozpoczęło się, gdy The Brawling Brutes (Sheamus, Ridge Holland i Butch) zmierzyli się z Imperium (Gunther, Ludwig Kaiser i Giovanni Vinci) w Six-man Tag Team Good Old Fashioned Donnybrook matchu. Podczas walki, Imperium zdominowało The Brawling Brutes. Imperium później wyizolowało Butcha, wyrzucając Sheamusa i Hollanda z ringu, jednak Sheamus później opamiętał się, zabrał Vinciego i Kaisera z ringu, a następnie przystąpił do bójki z Guntherem na ringu. Holland i Butch później doszli do siebie i dołączyli do Sheamusa do brutalnego ataku na Gunthera. Sheamus wykonał Brogue Kick na Guntherze przypinając go, jednak Vinci przerwał przypięcie. Gdy Sheamus następnie nałożył Cloverleaf na Gunthera, Kaiser zaatakował Sheamusa Shillelaghem. Butch wykonał reversed springboard ze szczytu beczki na Kaiserze, Vinciego i Hollanda. Gunther zaatakował Sheamusa shillelaghem, co zakończyło się nearfallem. W końcowych momentach, Holland i Butch zaatakowali Kaisera i Vinciego shillelaghami, podczas gdy Sheamus wykonał Celtic Cross na Guntherze na stół komentatorski. Butch i Holland następnie utrzymali Vinci w miejscu, pozwalając Sheamusowi wykonać Brogue Kick na Vincim, aby wygrać walkę.
Za kulisami, podczas gdy The Miz był przesłuchiwany w sprawie ataków i inwazji na dom przez Dextera Lumisa (który śledził Miza od tygodni), był rozproszony przez Gritty, maskotkę Philadelphia Flyers z National Hockey League (Centrum Wells Fargo jest ich Dom). Gritty następnie wręczył Miz koszulkę Extreme Rules, jednak Miz upuścił koszulkę i nadepnął na koszulę przed odejściem.
Następnie, Liv Morgan broniła mistrzostwo kobiet SmackDown przeciwko Rondzie Rousey w Extreme Rules matchu. Rousey uniemożliwiła Morgan dotarcie do kija baseballowego, który znajdował się w pobliżu ringu. Morgan następnie odzyskała kij i próbował nim uderzyć Rousey, jednak Rousey odepchnęła Morgan. Rousey później wzięła kij i próbowała uderzyć Morgan, jednak Morgan rozpyliła gaśnicę na Rousey. Gdy Rousey doszła do siebie, zdominowała Morgan. Następnie Morgan wzięła kij, aby w końcu użyć go na Rousey tylko po to, aby Rousey uderzyła Morgan czarnym pasem. Morgan zaatakowała Rousey krzesłem i wykonała Code Red na Rousey, używając krzesła dla nearfallu. Morgan wykonała Senton na Rousey przez stół do kolejnego nearfallu. Gdy Morgan próbowała ponownie przypiąć, Rousey skontrowała i założyła dźwignię na ramię Morgan, która zemdlała, aby zdobyć tytuł po raz drugi.
Po tym, Drew McIntyre zmierzył się z Karrionem Krossem (w towarzystwie Scarlett) w Strap matchu. Sędzia zapiął pasek wokół nadgarstka McIntyre’a, jednak Kross odmówił i przy pomocy Scarlett zaatakował McIntyre’a przed oficjalnym rozpoczęciem walki. Obaj walczyli w trybunach, zanim wrócili na ring. Po powrocie na ring, McIntyre zapiął pasek wokół nadgarstka Krossa, tym samym oficjalnie rozpoczęła się walka. McIntyre zaciekle zaatakował i szydził z Krossa, jednak Scarlett rozproszyła McIntyre’a. Kross wykorzystał to i zaatakował McIntyre’a. W końcówce, gdy McIntyre próbował wykonać Claymore Kick na Krossie, Scarlett stanęła przed McIntyre’em i obezwładniła McIntyre’a gazem pieprzowym. Kross następnie wykonał Kross Hammer na oślepionym McIntyrze, aby wygrać walkę.
W innym segmencie za kulisami, gdy The Miz rozmawiał przez telefon, Gritty pojawił się i ponownie szydził z Miza, który ponownie odszedł.
W czwartej walce, Bianca Belair broniła mistrzostwo kobiet Raw przeciwko Bayley w Ladder matchu. W połowie walki, Belair wykonała Kiss of Death (KoD) na Bayley. Gdy Belair wspinała się po drabinie, Dakota Kai i Iyo Sky, koleżanki ze stajni Bayley Damage Control, wybiegły i zaatakowały Belair. Belair odepchnęła obie i wykonała podwójne KoD na Sky i Kai. Następnie zaatakowała Bayley jej kucykiem, a następnie wykonała KoD na Bayley na drabinę, Belair następnie wspięła się po drabinie, aby odczepić pas mistrzowski i zachować tytuł.
W przedostatniej walce, Edge zmierzył się z Finnem Bálorem w „I Quit” matchu. W połowie walki, Edge i Bálor walczyli na trybunach, gdzie Edge zaatakował Bálora kijem hokejowym, a następnie założył Crossface na Bálorze na szczycie stołu kickoff. Bálor odmówił rezygnacji. Obaj walczyli ze sobą aż do powrotu do ringu, gdzie Bálor zaatakował żebra Edge’a krzesłem. Bálor wielokrotnie atakował Edge’a krzesłem, który odmówił rezygnacji. Gdy Bálor próbował rzucić Edge’a na krzesło zaklinowane w narożniku, Edge kontratakował i zamiast tego rzucił Bálora w krzesło. Edge wielokrotnie atakował Bálora krzesłem i nakładał dźwignię Edgecator na Bálorze, jednak Damian Priest przybiegł do obrony. Do walki dołączył również Dominik Mysterio, a Edge wykonał Speara na Bálorze, który spadł na Dominika i Priesta. Gdy Edge przygotowywał się do wykonania kolejnego Speara na Bálorze, pojawiła się Rhea Ripley i przykuła go kajdankami do górnej liny ringu. Z Ripleyem drwiącym z Edge’a kluczem, The Judgement Day (Bálor, Priest i Dominik) atakowali bezbronnego Edge’a. Bálor następnie zaatakował Edge’a kijem do kendo, jednak Rey Mysterio wyszedł z krzesłem, aby uratować tylko swojego syna Dominika, który go zaatakował. Żona Edge’a, Beth Phoenix, pojawiła się, aby pomóc Edge’owi i zaatakowała Priesta i Bálora kijem do kendo. Pomiędzy Phoenix i Ripleyem doszło do konfrontacji, co doprowadziło do bójki pomiędzy nimi, a Phoenix wykonała speara na Ripley. Phoenix odzyskała klucz i uwolniła Edge’a, który następnie wykonał Spear na Priestcie i low blow na Dominiku. Edge wykonał trzy Speary na Bálorze, jednocześnie sygnalizując Phoenix, by poddała mu krzesło, jednak Ripley uderzyła Phoenix kastetem. Bálor następnie wykonał trzy Coup de Grâce na Edge’u, który odmówił rezygnacji. Ripley następnie umieściła Phoenix na Con-chair-to, a Edge niechętnie powiedział „I Quit”, aby uratować Phoenix, w ten sposób Bálor wygrał walkę. Po walce, pomimo wygranej Bálora, Ripley nadal wykonała Con-chair-to na Phoenix. Sędziowie, personel za kulisami WWE i Rey, który później doszedł do siebie, zajmowali się Edgem i Phoenix.
W ostatnim segmencie za kulisami, Miz próbował wejść do biura Triple H’a, jednak Gritty pojawił się ponownie i szydził z Miza. Miz rzucił się i zaatakował Gritty’ego, jednak Dexter Lumis pojawił się za Mizem i udusił Miza. Lumis następnie pomógł Gritty’emu wstać, który kopnął Miza, zanim odszedł z Lumisem.
Walka wieczoru.
W walce wieczoru, Matt Riddle walczył z Sethem "Freakin" Rollinsem w Fight Pit matchu z Danielem Cormierem jako sędzią specjalnym. Walka rozpoczęła się od starcia Riddle’a z Rollinsem i walnięcia nim o ściany klatki. Gdy Cormier próbował przywrócić porządek, Riddle przypadkowo uderzył Cormiera, który ostrzegł go, by nie walczył z nim. Rollins wykorzystał rozproszenie uwagi i zaatakował Riddle’a zaciekłymi uderzeniami kolanami. Riddle założył Triangle submission Rollinsowi, który uderzył w oko Riddle’owi. Następnie, Rollins rzucił twarzą Riddle’a najpierw w stalową ścianę klatki. Gdy Cormier sprawdzał Riddle’a, Rollins odepchnął Cormiera, który następnie ostrzegł Rollinsa, by go nie dotykał. Obaj w końcu wspięli się na podwyższoną platformę wokół górnej części klatki, gdzie Riddle wykonał RKO na Rollinsie, który stoczył się z platformy i upadł na ring. Następnie Riddle wykonał Broton splash z podwyższonej platformy na Rollinsie, który leżał na ringu. W końcówce Riddle założył Triangle submission Rollinsowi, który próbował przerwać poddanie, podnosząc Riddle’a do góry i uderzając nim o ściany klatki i o matę, ale Riddle nie puścił dźwigni, powodując, że Rollins klepnął. w ten sposób Riddle wygrał walkę.
Gdy Riddle świętował na stage’u z Cormierem, światła na arenie zgasły, sygnalizując, że tajemnica „White Rabbit” miała zostać ujawniona. Głos Braya Wyatta był następnie słyszany śpiewając werset „Ma cały świat w swoich rękach”, gdy prawdziwe wersje postaci Firefly Fun House były pokazywane na trybunach na całej arenie, w tym Huskus the Pig Boy, Mercy the Buzzard, Ramblin’ Rabbit, Abby the Witch, spalona maska Fienda, która znajdowała się na szczycie stołu komentatorskiego i sam Fiend. Na stage’u, pokazano drzwi i odtworzono zniekształcony film na TitanTron, przedstawiający zniszczony zestaw Firefly Fun House wraz ze zniekształconą wersją piosenki przewodniej Firefly Fun House grającą w tle. Telewizor wewnątrz Fun House włączył się i pojawiła się zamaskowana postać wraz ze zniekształconymi obrazami, pytając dwukrotnie "kto zabił świat?" i odpowiadając „zrobiłeś”, a następnie zmieniając odpowiedź na „zrobiliśmy”. Po powrocie na arenę, drzwi otworzyły się, ukazując jasnoniebieskie, oświetlające światło. Następnie zamaskowana postać wyszła, niosąc charakterystyczną latarnię Wyatta i zdemaskowana, by ujawnić się jako Wyatt i oznajmił „jestem tutaj”, po czym zdmuchnął latarnię i zakończył galę zdjęciem nowego logo Wyatta; odwrócony świetlik. To był pierwszy występ Wyatta od czasu jego zwolnienia z kontraktu WWE w lipcu 2021 roku.
Wydarzenia po gali.
Raw.
W następnym odcinku "Raw", Damage CTRL (Bayley, Dakota Kai i Iyo Sky) obiecało, że gdy Bayley dostanie rewanż, pokona Biancę Belair i wygra mistrzostwo kobiet Raw. Później, gdy Bayley przegrała z Candice LeRae, Kai i Sky wybiegły i zaatakowały LeRae. Belair wyszła na ratunek, ale Damage CTRL przewyższało ją liczebnie. Tydzień później Bayley pokonała Belair w Championship Contender’s matchu, zdobywając walkę o tytuł w najbliższej przyszłości, a po walce powróciła Nikki Cross (wcześniej znana jako Nikki A.S.H.) do swojego starego gimmicku. W trakcie odcinka "SmackDown" z 28 października ogłoszono, że walka Bianci Belair i Bayley o tytuł odbędzie się na nadchodzącym PPV w stypulacji Last Woman Standing match. Po kilku tygodniach nieobecności z powodu ataku Damage CTRL, Alexa Bliss i Asuka powróciły 31 października na odcinku "Raw". Tej nocy wyzwały Sky i Kai na pojedynek o mistrzostwo kobiet Tag Team WWE i pokonały je, aby zdobyć tytuł. Następnego dnia, został ogłoszony rewanż o tytuł, który odbędzie się na Crown Jewel.
Także na "Raw", Seth "Freakin" Rollins zdobył mistrzostwo Stanów Zjednoczonych pokonując Bobby’ego Lashleya po tym, jak mistrz został zaatakowany przez powracającego Brocka Lesnara. Później za kulisami, Lashley wyzwał Lesnara do konfrontacji z nim na odcinku w następnym tygodniu. W następnym tygodniu, doszło do brawlu, który zakończył się po tym, jak Lashley wykonał na Lesnarze Spinebuster na stół komentatorski. Później tej nocy ogłoszono walkę pomiędzy nimi o Crown Jewel, zaś na tym samym odcinku Rollins pokonał Matta Riddle’a i obronił mistrzostwo z powodu przypadkowego odwrócenia uwagi przez powracającego Eliasa.
Także na najbliższym "Raw", została zaplanowana walka na następny tydzień pomiędzy The Mizem i Dexterem Lumisem z dodatkowymi stypulacjami, że jeśli Lumis wygra, dostanie kontrakt WWE, jednak jeśli Miz wygra, Lumis zostanie zbanowany z WWE. Jednak walka się nie odbyła, ponieważ Miz zaatakował Lumisa stalowym krzesłem podczas wejścia tego ostatniego, uniemożliwiając Lumisowi wzięcie udziału w pojedynku.
SmackDown.
Na następnym odcinku "SmackDown", Karrion Kross miał wypadek samochodowy, gdy przybył na arenę. Personel medyczny zajmował się Krossem tylko po to, by pojawił się Drew McIntyre i brutalnie zaatakował Krossa. WWE officials pojawili się i rozdzielili tych dwóch, podczas gdy McIntyre ogłosił, że ich rywalizacja jeszcze się nie skończyła. W następnym tygodniu, McIntyre ogłosił, że zmierzy się z Krossem w Steel Cage matchu na Crown Jewel.
Również na następnym odcinku "SmackDown", Sheamus brał udział w Fatal 4-Way matchu, aby zdobyć kolejną szansę na walkę o mistrzostwo Interkontynentalne Gunthera. Jednak walkę wygrał Rey Mysterio, który został oficjalnie przeniesiony do brandu SmackDown, ponieważ nie chciał walczyć ze swoim synem Dominikiem na Raw, a w walce brali również udział Solo Sikoa oraz Ricochet. 21 października na odcinku niebieskiej tygodniówki, członek stajni The Bloodline (w której znajdują się także The Usos (Jey Uso i Jimmy Uso)) Solo Sikoa pokonał członka stajni The Brawling Brutes Sheamusa (w której znajdują się także Butch i Ridge Holland), a po walce Jimmy i Jey uderzali Sheamusa stalowymi krzesłami w jego ramię. Tydzień później, Butch i Holland pokonali Sikoę oraz Samiego Zayna, a później w trakcie odcinka ogłoszono, że The Usos będą bronić niekwestionowane mistrzostwo WWE Tag Team przeciwko The Brawling Brutes na Crown Jewel. Na odcinku z 4 listopada, Gunther pokonał Mysterio i obronił mistrzostwo Interkontynentalne.
Także na najbliższym "SmackDown", Bray Wyatt powrócił do brandu SmackDown (przed odcinkiem był członkiem brandu Raw). Mówiąc jak prawdziwe ja, mówił o minionym roku, w którym został zwolniony i stracił bliskich, a następnie podziękował fanom za uratowanie go. Zanim mógł kontynuować, światła zgasły, a nowe zamaskowane alter ego Wyatta pojawiło się na TitanTron, mówiąc widzom, aby zapomnieli o przeszłości i ostrzegali o tym, co ma nadejść. W następnym tygodniu, Wyatt przeprosił za przerwanie, a potem dokończył to, co miał powiedzieć w poprzednim tygodniu. Wyznał, że ma różne problemy, że zrobi bardzo złe rzeczy, a teraz jest sługą i pójdzie tam, gdzie zabierze go krąg. Tydzień później, w trakcie gdy Wyatt wygłaszał promo, na TitanTronie pojawiła się zamaskowana osoba, która przedstawiła się jako Uncle Howdy. W trakcie odcinka "Raw" z 31 października, zostało ogłoszone, że Wyatt pojawi się na Crown Jewel.

</doc>
<doc id="5341357" url="https://pl.wikipedia.org/wiki?curid=5341357" title="Płaczidoł">
Płaczidoł

Płaczidoł () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 663 mieszkańców.

</doc>
<doc id="5341359" url="https://pl.wikipedia.org/wiki?curid=5341359" title="Połkownik Iwanowo">
Połkownik Iwanowo

Połkownik Iwanowo () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 68 mieszkańców.

</doc>
<doc id="5341360" url="https://pl.wikipedia.org/wiki?curid=5341360" title="Mariusz Zasada (profesor)">
Mariusz Zasada (profesor)

Mariusz Zasada – polski specjalista teorii wychowania fizycznego i sportu, dr hab., profesor uczelni i dyrektor Instytutu Kultury Fizycznej Uniwersytetu Kazimierza Wielkiego.
Życiorys.
23 czerwca 1993 obronił pracę doktorską "Dynamika rozwoju cech somatycznych i motorycznych chłopców na wczesnym etapie szkolenia gimnastycznego", następnie uzyskał stopień doktora habilitowanego. Został zatrudniony na stanowisku profesora nadzwyczajnego na Wydziale Finansów i Zarządzania Wyższej Szkole Bankowej w Toruniu, w Instytucie Kultury Fizycznej na Wydziale Kultury Fizycznej, Zdrowia i Turystyki Uniwersytetu Kazimierza Wielkiego, oraz w Akademii Wychowania Fizycznego i Sportu im. Jędrzeja Śniadeckiego w Gdańsku, a także w Katedrze i Zakładzie Podstaw Kultury Fizycznej na Wydziale Nauk o Zdrowiu Collegium Medicum im. Ludwika Rydygiera w Bydgoszczy Uniwersytetu Mikołaja Kopernika w Toruniu.
Jest profesorem uczelni i dyrektorem w Instytucie Kultury Fizycznej Uniwersytetu Kazimierza Wielkiego.

</doc>
<doc id="5341361" url="https://pl.wikipedia.org/wiki?curid=5341361" title="Wiosenna osutka sosny">
Wiosenna osutka sosny

Wiosenna osutka sosny – choroba sosny ("Pinus") wywołana przez kilka gatunków grzybów. Jest jedną z chorób powodujących zamieranie pędów drzew i krzewów iglastych i jedną z kilku osutek sosen.
Występowanie i szkodliwość.
Jest to choroba powodująca bardzo duże straty w polskich lasach i duże wydatki na ich ochronę. W 1966 r. opryskiwano fungicydami 1200–1300 szkółek i około 70–80 tysięcy ha lasów sosnowych.
Po utracie igieł sosny tworzą nowe igły. Tylko wyjątkowo zdarza się, że siewki zamierają. Dzieje się tak wtedy, gdy grzybnia patogenów z igieł przeniknęła do ich pędów. Zazwyczaj siewki przeżywają pierwsze porażenie, jednak każde porażenie osłabia ich wzrost. Badane przez K. Zaleskiego porażone dwuletnie sosny miały średnią wysokość 14 cm, a rosnące w takich samych warunkach sosny zdrowe 30 cm. Porażone sosny giną po drugim lub następnych porażeniach. W badaniach H. Orłosia i B. Brennejzena stwierdzono, że siewki o porażonych co najmniej 25% igieł są tak słabe, że po posadzeniu przeważnie giną.
Wiosenna osutka sosny najgroźniejsza jest dla sosny zwyczajnej ("Pinus sylvestris"), dla sosny czarnej ("Pinus nigra") ma niewielkie znaczenie, jeszcze mniejsze dla wejmutki ("Pinuis strobus"), limby ("Pinus cembra") i innych drzew iglastych. Największe zagrożenie stanowi dla młodych, 1–5-letnich sosen, a więc dla szkółek tych drzew.
Objawy.
Grzyby dokonują infekcji igieł sosny od wiosny do października. Pierwszymi objawami są małe, żółtawe plamki o ostro zarysowanych granicach. Nie każda jednak plamka musi być spowodowana przez patogeny grzybowe, podobne plamki pojawiają się także po ukłuciach owadów. Pewne rozstrzygnięcie daje dopiero badanie mikroskopowe. Jeżeli igły porażone zostały przez "Lophodermium pinastri", to już we wrześniu mogą pojawić się na nich poprzeczne pasma obejmujące cały obwód igieł. Takie igły obumierają, a pasma czernieją. Także całe igły zaczynają się przebarwiać, początkowo na żółtobrunatno, potem na brązowo z czerwonym odcieniem. Trwa to przez jesień i zimę, a wiosną osiąga największą intensywność. Na igłach pojawiają się czarne punkciki – są to pyknidia grzyba, w których wytwarzane są konidia. Największa ilość pyknidiów powstaje na pojedynczych igłach sosen jednorocznych. Igły te nie opadają, lecz ulegają zniekształceniu polegającemu na wyginaniu się w różnych kierunkach. Tak porażona siewka wygląda jak nastroszona. Na sosnach dwuletnich i starszych większość podwójnych, porażonych igieł opada w kwietniu i maju. Na takich opadłych igłach pojawiają się nieco wypukłe, błyszczące, owalne plamki o długości 0,7–1,5 mm. Są to apotecja grzyba wytwarzające askospory. Na jednorocznych siewkach apotecja powstają na pojedynczych i nieopadłych igłach.
Na igłach porażonych przez "Lophodermium seditiosum" nie występują poprzeczne pasma obejmujące cały ich obwód. Dość często jednak występują martwe igły sosny z poprzecznymi, czarnymi paskami. To objaw wtórnego porażenia przez saprotroficzny grzyb "Desmazierella acicola".
Etiologia.
Początkowo za jedyny patogen powodujący wiosenną osutkę sosny uważano "Lophodermium pinastri". Jednakże w latach 70. XX wieku wielu fitopatologów, w tym także polskich wykazało, że chorobę tę powodują także inne gatunki grzybów: "Lophodermium seditiosum", "Lophodermium conigenum", "Lophodermium pini-excelsae", "Lophodermium staleyi". W Polsce do 1986 r. w porażonych tą chorobą igłach sosny znaleziono tylko "L. pinastri" i "L. seditiosum". Ten pierwszy zagraża głównie sosnom starszym, drugi – sosnom młodszym.
Konidia "L. pinastri" i "L. seditiosum" nie są zdolne do infekowania igieł. Infekcji dokonują zarodniki płciowe – askospory. Wytwarzające je apotecja mają zdolność otwierania się lub zamykania. Otwierają się przy dużej wilgotności powietrza, a askospory roznoszone są przez prądy powietrza. Przy niskiej wilgotności apotecja zamykają się. Proces otwierania się i zamykania może następować wielokrotnie. W Polsce może się to odbywać przez cały rok, ale zazwyczaj występują dwa okresy głównego wyrzutu askospor, jeden w maju i czerwcu, drugi w sierpniu i wrześniu. Według K. Chwalińskiego ten drugi okres wyrzutu przeciąga się do listopada. Z obserwacji fitopatologów wynika, że zdolność askospor do infekcji jest różna w różnych porach roku i szczególnie niska jest wiosną.
Askospora przykleja się do igły śluzem znajdującym się na jej powierzchni, następnie kiełkuje wypuszczając strzępki rostkowe. Wrastają one do wnętrza liścia przez aparat szparkowy, w którym nabrzmiewają, a następnie wypuszczają strzępki boczne, które wrastają do komórek aparatu szparkowego, paraliżując je. Następnie grzybnia rozrasta się pomiędzy komórkami skórki, w mezofilu, w którym rozpuszcza blaszki środkowe, a potem ich ściany komórkowe. Przerywa pierścień endodermy pomiędzy dwoma komórkami. W miejscu, w którym to następuje, ściany komórek endodermy silnie grubieją, reagując na zranienie. Następnie grzybnia dociera do wiązek przewodzących i przerasta floem, promienie rdzeniowe i miękisz drzewny omijając naczynia i komórki z jamkami lejkowatymi.
Ochrona.
Ochronę przed wiosenną osutką sosny stosuje się tylko w szkółkach leśnych i w najmłodszych uprawach. Jest trudna i nie do końca skuteczna. Działania profilaktyczne to:
Najlepiej byłoby uprawiać odporne na osutkę rasy sosny zwyczajnej, jednak do 2005 r. nie udało się w Polsce takich wyhodować. W związku z tym konieczna jest ochrona chemiczna. Ma ona znaczenie głównie profilaktyczne i tylko w niewielkim stopniu lecznicze. Polega na opryskiwaniu siewek w szkółkach i 1–3-letnich sadzonek. Stosuje się do tego celu fungicydy zawierające dwutiokarbaminiany (np. Ferbam, Maneb, a najczęściej Zineb). W szkółkach zagrożonych osutką opryskuje się siewki 0,4% Zinebemem lub mieszaniną Zinebemu i Manebu w stosunku 2:3. Pierwszy raz opryskuje się około 15 czerwca, 2 lub 3 następne razy w odstępach dwutygodniowych gdy sosny rosną szybko, lub trzytygodniowych, gdy rosną wolno. Wykonuje się to przy bezdeszczowej i bezwietrznej pogodzie, zużywając 25–40 l cieczy na jeden ar. Opryskiwania takie prawdopodobnie chronią igły sosny także przed innymi grzybami osutkowymi: "Cyclaneusma minus", "Sclerophoma pithyophila" i innymi. W lasach sosnowych ochrona chemiczna ze względu na ogromną ich powierzchnię i koszty jest nierealna.

</doc>
<doc id="5341374" url="https://pl.wikipedia.org/wiki?curid=5341374" title="Fábián Marozsán">
Fábián Marozsán

Fábián Marozsán (ur. 8 października 1999 w Budapeszcie) – węgierski tenisista, reprezentant kraju w rozgrywkach Pucharu Davisa.
Kariera tenisowa.
W karierze zwyciężył w jednym singlowym turnieju cyklu ATP Challenger Tour. Ponadto wygrał pięć singlowych oraz sześć deblowych turniejów rangi ITF.
W rankingu gry pojedynczej najwyżej był na 170. miejscu (21 listopada 2022), a w klasyfikacji gry podwójnej na 460. pozycji (24 maja 2021).

</doc>
<doc id="5341375" url="https://pl.wikipedia.org/wiki?curid=5341375" title="Fabian Marozsan">
Fabian Marozsan



</doc>
<doc id="5341379" url="https://pl.wikipedia.org/wiki?curid=5341379" title="Kaj Chusrau II">
Kaj Chusrau II

Kaj Chusrau II lub Kajhisrew II (pers. غياث الدين كيخسرو بن كيقباد) (zm. 1246) – sułtan seldżuckiego Sułtanatu Rum, syn Kajkubada I. Panował w latach 1237–1246.
Podczas panowania wpierał rozwój struktur państwa w tym rozwój armii oraz projekty budowlane. W 1240 roku wybuchło powstanie któremu przewodził szyita Baba Ishak stłumione przez wojska sułtanatu. Osłabienie sułtanatu zostało wykorzystane przez wodza mogołów Bajdżu, którego wojska rozgromiły w 1243 roku wojska sułtanatu w bitwie pod Köse Dağ. Po przegranej bitwie Kaj Chusrau II zbiegł do Ankary a negocjacje prowadził za pośrednictwem swojego wezyra Muhazzaba ad-Dina, który wynegocjował pokój za cene uznannia zwierzchności władców mongolskich, wypłacenia kontrybucji i rocznego trybutu.

</doc>
<doc id="5341383" url="https://pl.wikipedia.org/wiki?curid=5341383" title="Aleksander Dzienisiuk">
Aleksander Dzienisiuk

Aleksander Dzienisiuk (ur. 8 marca 1915 w Moraczewie, zm. 2 stycznia 1979) – polski dziennikarz radiowy i dyplomata, chargé d’affaires w Albanii (1971–1976).
Życiorys.
Aleksander Dzienisiuk w 1939 uzyskał dyplom magistra filozofii w zakresie filologii klasycznej na Wydziel Humanistycznym Uniwersytetu Stefana Batorego w Wilnie. Od września 1939 do 1941 i od 1944 do 1945 uczył w Liceum Śniadeckich w Wilnie łaciny i polskiego. Podczas okupacji niemieckiej pracował jako robotnik kolejowy. W lutym 1945 repatriował się do Polski. Podjął pracę w Białymstoku na stanowisku naczelnika w Wojewódzkim Urzędzie Propagandy i Informacji oraz zastępcy redaktora naczelnego „Jedności Robotniczej". Jesienią 1945 zaczął pracę w bydgoskiej rozgłośni Polskiego Radia, gdzie pełnił kolejno funkcje: kierownika literackiego, dyrektora programu, dyrektora Okręgu Pomorskiego Polskiego Radia (1947–1952). W latach 1949–1952 równocześnie wykładał filozofię marksistowską na Uniwersytecie Mikołaja Kopernika w Toruniu. Był także prasowym publicystą politycznym i literackim (m.in. w „Arkonie”). W 1952 przeniósł się do Warszawy, gdzie objął stanowisko dyrektora Rozgłośni Regionalnych w Polsce. W 1956 rozpoczął pracę w Ministerstwie Spraw Zagranicznych. Był I sekretarzem Ambasady w Helsinkach (1956–1961), naczelnikiem Wydziału Prasy w Departamencie Prasy i Informacji (1961–1963), I sekretarzem i radcą Ambasady w Wiedniu (1964–1968), rzeczoznawcą w MSZ (1968–1970). Od 1970 do 1976 kierował polską ambasadą w Tiranie jako chargé d’affaires.
W 1944 został członkiem Związku Patriotów Polskich, w 1946 Polskiej Partii Robotniczej, a następnie Polskiej Zjednoczonej Partii Robotniczej. Pełnił szereg funkcji partyjnych: lektora w Komitecie Wojewódzkim PPR w Bydgoszczy (1946–1948), członka Komitetu Miejskiego PZPR w Bydgoszczy (1948–1952), lektora Warszawskiego Komitetu Wojewódzkiego oraz Komitetu Centralnego (1952–1955), kierownika Sektora Radia i Telewizji w KC PZPR (1953–1955), sekretarza Podstawowej Organizacji Partyjnej w Ambasadzie w Helsinkach (1956–1960).
Syn Jana i Bronisławy. Żonaty z Władysławą z domu Malicką. Pochowany na Cmentarzu Wojskowym na Powązkach.

</doc>
<doc id="5341387" url="https://pl.wikipedia.org/wiki?curid=5341387" title="Historia życia i czynów Skanderbega, księcia Epirotów">
Historia życia i czynów Skanderbega, księcia Epirotów

Historia życia i czynów Skanderbega, księcia Epirotów (łac. "Historia de vita et gestis Scanderbegi Epirotarum principis") - jedna z najważniejszych prac Marina Barletiego, została wydana w Wenecji w 1510 roku.
Znaczenie publikacji.
Publikacja była do końca XIX wieku uważana za główne źródło dotyczące historii postaci albańskiego bohatera narodowego, Skanderbega. Według Fana Nolego, dzięki tej publikacji historia Skanderbega i pamięć o nim zostały uratowane od zapomnienia.

</doc>
<doc id="5341389" url="https://pl.wikipedia.org/wiki?curid=5341389" title="Port lotniczy Nowy Jork-Stewart">
Port lotniczy Nowy Jork-Stewart

Międzynarodowy port lotniczy Nowy Jork-Stewart (ang. "New York Stewart International Airport", kod IATA: SWF kod ICAO: KSWF) – Międzynarodowy port lotniczy obsługujący ruch wojskowy i cywilny, położony w miejscowościach Newburgh i New Windsor, w hrabstwie Orange w stanie Nowy Jork, znajduje się on około 100 km na północ od Manhattanu.

</doc>
<doc id="5341401" url="https://pl.wikipedia.org/wiki?curid=5341401" title="Soboliwka (rejon charkowski)">
Soboliwka (rejon charkowski)

Soboliwka () – wieś na Ukrainie, w obwodzie charkowskim, w rejonie kupiańskim. W 2001 liczyła 88 mieszkańców, spośród których 85 posługiwało się językiem ukraińskim, 2 rosyjskim, a 1 mołdawskim.

</doc>
<doc id="5341402" url="https://pl.wikipedia.org/wiki?curid=5341402" title="Republika Chińska (1912–1949)">
Republika Chińska (1912–1949)



</doc>
<doc id="5341404" url="https://pl.wikipedia.org/wiki?curid=5341404" title="Neczwołodiwka">
Neczwołodiwka

Neczwołodiwka () – wieś na Ukrainie, w obwodzie charkowskim, w rejonie kupiańskim. W 2001 liczyła 480 mieszkańców, spośród których 417 posługiwało się językiem ukraińskim, 50 rosyjskim, 10 ormiańskim, a 3 innym.

</doc>
<doc id="5341405" url="https://pl.wikipedia.org/wiki?curid=5341405" title="Kaplica Matki Bożej w Katowicach-Dębie">
Kaplica Matki Bożej w Katowicach-Dębie

Kaplica Matki Bożej w Katowicach-Dębie – zabytkowa, neogotycka kaplica typu domkowego, położona na rogu ulic Dębowej i Źródlanej w Katowicach, w dzielnicy Dąb. Powstała ona w 1893 roku z fundacji Antoniego i Józefy Kraclów. Znajduje się ona na terenie rzymskokatolickiej parafii św. Jana i Pawła Męczenników.
Historia.
Kaplica powstała wcześniej niż dębska parafia i kościół parafialny. Wzniesiono ją w 1893 roku, co wynika z datowania na jednej z przypór od strony ulicy Źródlanej. Budowniczym kaplicy był pochodzący z Katowic August Lauterbach. Powstała ona z inicjatywy i fundacji Antoniego i Józefy Kraclów, którzy postawili ją na swoich gruntach. Zawodowo zajmowali się oni wywożeniem żużlu z kopalni „Ferdinand”. Kaplica ta według przekazów ustnych byłą obiektem wotywnym za szczęśliwy powrót z wojny syna fundatorów.
W momencie wzniesienie kaplica znajdowała się ona przy drodze prowadzącej przez pola, gdyż ulica Źródlana została wytyczona dopiero w latach 30. XX wiei.
W 1899 roku Kraclowie przekazali kaplicę chorzowskiej parafii wraz z datkiem 200 marek na jej utrzymanie. Ostatecznie nastąpiło to po kilku latach, gdyż toczył się spór o własność gruntu, na którym ta kaplica stanęła. Po przekazaniu obiektu parafii została ona poświęcona przez księdza M. Krokera. 
Na wniosek właściciela, tj. parafii św. Jana i Pawła Męczenników, w dniu 9 marca 2021 roku kaplica została wpisana do rejestru zabytków nieruchomych województwa śląskiego.
Charakterystyka.
Kaplica Matki Bożej położona jest w Katowicach na rogu ulic Dębowej i Źródlanej w granicach katowickiej dzielnicy Dąb. Znajduje się ona na terenie rzymskokatolickiej parafii św. Jana i Pawła Męczenników w Katowicach-Dębie.
Jest to kaplica domkowa, wybudowana w stylu neogotyckim z cegły klinkierowej, na planie sześcioboku. Powierzchnia zabudowy kaplicy wynosi 14 m². Ściany kaplicy z nietynkowanej cegły podparte są ośmioma wydatnymi przyporami. Drzwi i cztery okna budowli są zwieńczone ostrymi łukami. Charakterystycznym elementem kaplicy jest masywny gzyms biegnący wzdłuż krawędzi dachu. Składa się on z wielu warstw cegieł tworzących ząbkowany wzór. Frontowa ściana kaplicy nadbudowana jest attyką, która powiela wzór gzymsu.
We wnętrzu kaplicy znajduje się figura Matki Bożej Różańcowej oraz obraz świętego Jana Pawła II. 
Kaplica ta jest ważnym obiektem dla społeczności katowickiego Dębu jako miejsce kultu oraz historyczny obiekt dzielnicy, który jest starszy od dębskiego kościoła św. Jana i Pawła Męczenników. W czasie uroczystości Najświętszego Ciała i Krwi Chrystusa jest ona wykorzystywana jako jeden z ołtarzy. 
Kaplica wpisana jest ona do rejestru zabytków nieruchomych województwa śląskiego pod numerem A/772/2021, a także do gminnej ewidencji zabytków miasta Katowice. Jest ona także ujęta w strefie ochrony konserwatorskiej ustalonej na podstawie uchwalonego 24 września 2007 roku przez Radę miasta Katowice miejscowego planu zagospodarowania przestrzennego obszaru dzielnicy Dąb-Wełnowiec w Katowicach.

</doc>
<doc id="5341406" url="https://pl.wikipedia.org/wiki?curid=5341406" title="Wschodnia Grańka">
Wschodnia Grańka

Wschodnia Grańka, Wschodnia Grań – skała w masywie Okiennika Wielkiego, zwanego też Okiennikiem Dużym lub Okiennikiem Skarżyckim. Znajduje się w granicach wsi Piaseczno w województwie śląskim, w powiecie zawierciańskim, w gminie Włodowice na Wyżynie Częstochowskiej.
Wschodnia Grańka jest najdalej na wschód wysuniętą skałą w masywie Okiennika Wielkiego i sąsiaduje z Muminkiem. Zbudowany jest z wapieni, ma wysokość 10 m i uprawiana jest na niejwspinaczka skalna.
Drogi wspinaczkowe.
Wśród wspinaczy skalnych Wschodnia Grańka ma średnią popularność. Jest na niej 6 dróg wspinaczkowych o trudności od IV do VI.4+ w skali polskiej. Na trzech z nich zamontowano stałe punkty asekuracyjne: ringi (r) i dwa ringi zjazdowe (drz), na pozostałych wspinaczka tradycyjna (trad).

</doc>
<doc id="5341407" url="https://pl.wikipedia.org/wiki?curid=5341407" title="Ekstraliga żużlowa 2022">
Ekstraliga żużlowa 2022



</doc>
<doc id="5341408" url="https://pl.wikipedia.org/wiki?curid=5341408" title="Capreae i Roma">
Capreae i Roma



</doc>
<doc id="5341417" url="https://pl.wikipedia.org/wiki?curid=5341417" title="Lophodermium pini-excelsae">
Lophodermium pini-excelsae

Lophodermium pini-excelsae S. Ahmad – gatunek grzybów z rodziny łuszczeńcowatych ("Rhytismataceae"). Jeden z patogenów wywołujących chorobę sosny ("Pinus") o nazwie wiosenna osutka sosny.
Systematyka i nazewnictwo.
Pozycja w klasyfikacji według Index Fungorum: "Lophodermium, Rhytismataceae, Rhytismatales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten opisał w 1924 r. Sultan Ahmad na obumarłych igłach świerka pospolitego w Pakistanie.
Morfologia.
Pyknidia 150-300 × 100-180 µm, pod naskórkiem żywiciela, otwierające się boczną szczeliną, rzadko zlewające się, jednobarwne lub nieco ciemniejsze od powierzchni podłoża, czasami z ciemniejszym brzegiem. Komórki konidiotwórcze wyrastające w zwartej palisadzie ze słabo określonej warstwy grzybni, 8–12 × 2–3 µm, cylindryczne, ale zwężające się w pobliżu wierzchołka, proliferujące sympodialnie. Konidia (5–) 6,5–9 × 0,75–1 µm, cylindryczne, czasami lekko blaszkowate lub z jednym końcem lekko nabrzmiałym, szkliste, bezprzegrodowe, cienkościenne, bez epispor lub galaretowatej osłonki.
Apotecja zanurzone, 300–800 × 200–500 µm, powstające na obu stronach igieł, czasami z kilkoma czarnymi liniami oddzielającymi kolonie, w stanie wilgotnym czarne, w stanie suchym czarna pośrodku na ponad połowie całkowitej powierzchni owocnika, pozostała część szara otoczona czarną linią. Pokryte są z obu stron naskórkiem żywiciela, ale ich środek wystaje powyżej naskórka, otwierające się pojedynczym podłużną szparą o szerokości od 2/3 do 3/4 długości owocnika, wargi szpary są szare. Wstawki o długości 95–115 µm, zwykle zakrzywione i lekko nabrzmiałe przy wierzchołku, zwykle z wyraźną galaretowatą powłoką. Worki 75–130 × 10–12 µm, cylindryczne, krótkoszypułkowe z tępym wierzchołkiem, cienkościenne, bez struktur podwierzchołkowych, 8-zarodnikowe. Askospory ułożone w pęczek, 50–75 × 1,5–2 µm, nitkowate, zwykle nie spiralnie zwinięte, lekko zwężające się ku podstawie, szkliste, bezprzegrodowe, cienkościenne, gładkie, otoczone galaretowatą osłoną o grubości 1–1,5 µm.
Rozprzestrzenia się przez askosopory unoszone prądami powietrza. Infekuje igły podczas wilgotnej pogody.
Występowanie.
Rozmieszczenie geograficzne: Azja (Indie, Japonia, Pakistan Zachodni), Europa, Ameryka Północna (Kanada: Ontario).
Występują głównie na martwych igłach w ściółce, może jednak pojawić się także na martwych igłach wciąż tkwiących na pędach, które obumarły z powodu choroby. Status chorobotwórczy tego gatunku nie jest jasny, raczej jest grzybem saprotroficznym i słabym pasożytem. Żywicielami są różne gatunki sosny ("Pinus"): "Pinus ayacahuite", "P.bankiana", "P. cembra", "P. excelsa", "P. kesiya", "P. koraiensis", "P. longifolia", "P. palustris", "P. parviflora", "P. patula", "P. pentaphylla", "P. peuce", "P. pumila", "P. strobus", "P. tueda", "P. wallichiana".

</doc>
<doc id="5341418" url="https://pl.wikipedia.org/wiki?curid=5341418" title="Timi Heiskanen">
Timi Heiskanen

Timi Heiskanen (ur. 18 kwietnia 2002 w Rovaniemi) – fiński kombinator norweski oraz skoczek narciarski. Uczestnik mistrzostw świata juniorów (2022). Medalista mistrzostw kraju w skokach narciarskich.
Heiskanen początkowo uprawiał kombinację norweską. Kilkanaście razy startował w zawodach cyklu FIS Youth Cup, najwyżej plasując się na 4. pozycji. W styczniu 2019 w Lahti zadebiutował w Pucharze Kontynentalnym, dwukrotnie plasując się w czwartej dziesiątce.
W sezonie zimowym 2021/2022 zaczął startować w oficjalnych zawodach międzynarodowych w skokach narciarskich rozgrywanych pod egidą FIS. W styczniu 2022 w Zakopanem zadebiutował w FIS Cupie, plasując się w szóstej dziesiątce. Miesiąc później w Oberhofie zdobył pierwsze punkty do klasyfikacji generalnej tego cyklu, zajmując 22. i 29. lokatę. W marcu 2022 w Zakopanem wziął udział w mistrzostwach świata juniorów, zajmując z fińską kadrą 9. miejsce w konkursie drużynowym. W tym samym miesiącu w tej samej miejscowości zadebiutował w Pucharze Kontynentalnym, plasując się w szóstej i siódmej dziesiątce. W sezonie 2022/2023 został włączony do kadry młodzieżowej reprezentacji Finlandii w skokach narciarskich.
Heiskanen jest medalistą mistrzostw Finlandii w skokach narciarskich – latem 2022 zdobył złoty medal w, rozgrywanym wówczas pierwszy raz w historii mistrzostw Finlandii, konkursie drużyn mieszanych na skoczni normalnej.

</doc>
<doc id="5341422" url="https://pl.wikipedia.org/wiki?curid=5341422" title="Kacykowiec żałobny">
Kacykowiec żałobny

Kacykowiec żałobny, kacyk żałobny ("Cacicus sclateri") – gatunek małego ptaka z rodziny kacykowatych (Icteridae). Występuje w północno-zachodniej części Ameryki Południowej. Jest uznawany za gatunek najmniejszej troski.
Systematyka.
Gatunek po raz pierwszy zgodnie z zasadami nazewnictwa binominalnego opisał Alphonse Dubois, nadając mu nazwę "Agelaeus sclateri". Opis ukazał się w 1887 roku w czasopiśmie „Bulletin du Musée royal d'histoire naturelle de Belgique”. Jako miejsce typowe autor wskazał Ekwador. Nie wyróżnia się podgatunków.
Morfologia.
Nieduży ptak ze średniej wielkości, grubym u nasady, dosyć długim i szpiczastym, bladym niebieskawo-szarawym dziobem. Tęczówki jasnoniebieskie. Nogi czarne. Ptak o całkowicie czarnym upierzeniu, czasami z pojedynczymi żółtymi piórami w okolicy zadu. Brak dymorfizmu płciowego, jedyną różnicą jest to, że samica jest nieco mniejsza od samca. Długość ciała z ogonem: samiec 23 cm, samica 19,5 cm; masa ciała: samiec 57 g, samica 49 g.
Zasięg występowania.
Kacykowiec żałobny występuje w zachodniej części Amazonii, od gór Serranía de la Macarena w południowej Kolumbii na południe przez wschodni Ekwador do północnego Peru (region Loreto i północna część regionu Amazonas). Jest gatunkiem osiadłym. Jego zasięg występowania według szacunków organizacji BirdLife International obejmuje 323 tys. km².
Ekologia.
Głównym habitatem kacykowca żałobnego są lasy nizinne i brzeg lasu w pobliżu cieków wodnych w obszarach nizinnych i lekko pagórkowatych. Zazwyczaj występuje na wysokościach od 400 do 750 m n.p.m. Jest gatunkiem osiadłym. Dieta kacykowca żałobnego nie jest szczegółowo zbadana. Wiadomo, że odżywia się owadami (mrówkami, gąsienicami i chrząszczami). Żeruje w koronach drzew, czasami także na niższych poziomach lasu. Żeruje głównie pojedynczo lub parami, czasami także w stadach mieszanych gatunków.
Rozmnażanie.
Nie ma wielu informacji o rozmnażaniu kacykowca żałobnego. Okres lęgowy w Kolumbii w styczniu. Odosobnione gniazda w formie zamkniętego worka o długości dochodzącej do 100 cm, budowane z ryzomorfów grzybów z rodzaju "Marasmius" są zawieszone na czubkach gałęzi. W 2000 roku Carlos A. Botero zlokalizował i prowadził obserwacje gniazda w Parque Nacional Natural Tinigua w Kolumbii. Gniazdo było regularnie odwiedzane przez trzy dorosłe ptaki w tym samym czasie. Gniazdo było umieszczone na wysokości 4,5 m nad poziomem gruntu na gałęzi drzewa, które wyrastało z wody blisko brzegu starorzecza. W gnieździe znajdowały się dwa białe jaja o wymiarach 24 na 15 mm.
Status.
W Czerwonej księdze gatunków zagrożonych IUCN kacykowiec żałobny klasyfikowany jest jako gatunek najmniejszej troski (LC – "Least Concern"). Liczebność populacji nie jest oszacowana, zaś jej trend oceniany jest jako spadkowy ze względu na wylesianie Amazonii. Gatunek opisywany jest jako dość pospolity.

</doc>
<doc id="5341424" url="https://pl.wikipedia.org/wiki?curid=5341424" title="Royz">
Royz

 – japoński zespół rockowy z nurtu visual kei założony 28 września 2009 roku w Osace. W jego skład wchodzą czterej członkowie: wokalista Subaru, gitarzysta Kuina, basista Koudai i perkusista Tomoya. Obecnie znajdują się pod szyldem wytwórni B.P Records.
Historia.
Royz rozpoczął swoją działalność w Osace 28 września 2009 roku. W 2010 roku dołączył do nich gitarzysta Kuina, a zespół przeniósł się do Tokio gdzie trafił pod skrzydła wytwórni B.P Records.
Pierszy album grupy "Revolution To New Age" ukazał się 30 listopada 2011 roku.
W 2014 roku po występie w Akasaka Blitz z powodu problemów rodzinnych gitarzysta Kazuki opuścił zespół.
W kwietniu 2016 roku wzięli udział w wydarzeniu organizowanym przez magazyn Cure "World Visual Festival", obok takich zespołów jak Dezert, Arlequin, Alice Nine, a także zagranicznych zespołów. W listopadzie Koudai ogłosił, że przerwie działalność w zespole, aby wyleczyć spondylozę. Wrócił w grudniu tego samego roku.

</doc>
<doc id="5341426" url="https://pl.wikipedia.org/wiki?curid=5341426" title="Getto tranzytowe w Izbicy">
Getto tranzytowe w Izbicy

Getto tranzytowe w Izbicy – getto dla ludności żydowskiej utworzone przez okupantów niemieckich w Izbicy.
W czasie okupacji w Izbicy nie funkcjonowała zamknięta dzielnica żydowska, w której ludność żydowska pozostawałaby ściśle odizolowana od ludności chrześcijańskiej. Niemniej ze względu na położenie przy linii kolejowej oraz fakt, że zdecydowaną większość mieszkańców stanowili Żydzi, Izbica od początku była postrzegana przez Niemców jako „żydowskie miasto”. Już pod koniec 1939 roku wybrano ją na jedno z miejsc koncentracji Żydów, których wysiedlono z innych regionów okupowanej Polski. Z kolei w marcu 1942 roku, wraz z rozpoczęciem akcji „Reinhardt” utworzono tam „getto tranzytowe”, służące jako miejsce tymczasowego osiedlenia Żydów przed wywózką do obozów zagłady. Między marcem a czerwcem 1942 roku do Izbicy przywieziono około 12–14 tys. Żydów z Niemiec, Austrii, Protektoratu Czech i Moraw oraz marionetkowego państwa słowackiego. Z kolei jesienią 1942 roku Izbica stała się miejscem koncentracji Żydów z powiatów krasnostawskiego i zamojskiego.
W getcie panowały fatalne warunki bytowe i sanitarne, które pogarszały się wraz z napływem kolejnych fal przesiedleńców. Miejscowy szef Gestapo, Kurt Engels, wraz ze swym zastępcą Ludwikiem Klemmem zaprowadzili w Izbicy rządy terroru. Wkrótce zarysował się także poważny konflikt pomiędzy Żydami polskimi a Żydami zagranicznymi. Począwszy od marca 1942 roku, rozpoczęły się deportacje z Izbicy do obozów zagłady w Bełżcu i Sobiborze.
Getto tranzytowe w Izbicy istniało do listopada 1942 roku, a „getto szczątkowe” – do kwietnia 1943 roku. Przeszło przezeń około 20–26 tys. osób, spośród których niemal wszyscy zmarli lub zostali zamordowani.
Żydzi izbiccy w pierwszych latach okupacji.
W momencie wybuchu II wojny światowej w Izbicy mieszkało 5098 Żydów. Stanowili oni 95% populacji miasta.
15 września 1939 roku Izbica została zajęta przez wojska niemieckie. Thomas Blatt wspominał, że z rąk niemieckich żołnierzy zginęło wtedy sześciu Żydów. "Encyclopedia of Camps and Ghettos" nie wzmiankuje o takich zbrodniach, podaje natomiast, że żołnierze dopuścili się licznych grabieży w żydowskich sklepach.
Po kilku dniach Niemcy opuścili miasto, które w myśl postanowień paktu Ribbentrop-Mołotow miało się znaleźć w sowieckiej strefie okupacyjnej. Do Izbicy wkroczyła Armia Czerwona, którą ludność żydowska powitała z entuzjazmem. Miejscowi komuniści, na których czele stał szewc Abram Wajs, zorganizowali „czerwoną milicję”, która przystąpiła do rozbrajania polskich żołnierzy. Jednakże już pod koniec września – na mocy zapisów niemiecko-sowieckiego traktatu o granicach i przyjaźni, który na nowo rozgraniczał strefy wpływów obu totalitarnych mocarstw – Sowieci wycofali się z miasta. Z początkiem października Izbica ponownie znalazła się pod niemiecką okupacją.
Wraz z wojskami sowieckimi uciekła pewna liczba Żydów, przede wszystkim młodych mężczyzn. Niektóre źródła szacują liczbę uciekinierów nawet na około 1000. W okresie przejściowym między odwrotem Armii Czerwonej a wkroczeniem Niemców miały miejsce akty przemocy na tle antysemickim. Miejscowi Polacy mieli wywrzeć w ten sposób zemstę za przypadki kolaboracji Żydów z Sowietami. Jedna osoba została zabita, a wiele innych odniosło rany.
Powrotowi Niemców do Izbicy towarzyszyła kolejna fala grabieży. Wkrótce wydano szereg zarządzeń wymierzonych w ludność żydowską. Ograniczały one m.in. swobodę przemieszczania się i prowadzenia działalności gospodarczej. Żydom narzucono także obowiązek noszenia opasek z gwiazdą Dawida. Na początku 1940 roku został powołany Judenrat, na którego czele stanął Abraham Blatt z kupcem Schneidermesserem jako zastępcą. W składzie rady znaleźli się ponadto: Mosser Sznajd, Milsztajn, Zylberberg, Bron, Klajner. Sformowano około czterdziestoosobową Żydowską Służbę Porządkową (ŻSP). Niezależnie od nich w Izbicy działała filia Żydowskiej Samopomocy Społecznej (ŻSS), która prowadziła kuchnię ludową oraz prowizoryczny szpital. Ten ostatni mieścił się w zrujnowanym budynku synagogi. Był zdolny pomieścić tylko 40 chorych, a rolę stołu operacyjnego pełnił tam zwykły, kuchenny stół.
W Izbicy nie utworzono zamkniętej dzielnicy żydowskiej, a miejscowi Żydzi i chrześcijanie przez cały okres okupacji mieszkali obok siebie, niekiedy nawet w tych samych domach. Niemniej Izbica była postrzegana przez niemieckie władze okupacyjne jako "Judenstadt" („żydowskie miasto”). Żydom nie wolno było jej opuszczać, obowiązywały także pewne ograniczenia w poruszaniu się w obrębie miasta. Niektórzy Żydzi byli skłonni postrzegać Izbicę jako jedno wielkie getto.
Wkrótce okupanci wybrali Izbicę na jedno z miejsc koncentracji Żydów, których wysiedlono z innych regionów okupowanej Polski lub przesiedlono w obrębie dystryktu lubelskiego. Przy podejmowaniu decyzji wzięto pod uwagę przeważająco żydowski charakter miasteczka, a także jego dogodne położenie geograficzne, przy linii kolejowej, w dolinie, która była z trzech stron otoczona wzgórzami, a z czwartej – rzeką Wieprz. Począwszy od końca 1939 roku, do miasta zaczęli napływać żydowscy przesiedleńcy z ziem wcielonych do III Rzeszy, m.in. z Koła, Kalisza i Łodzi. W marcu 1941 roku przybyło ponad tysiąc Żydów, których Niemcy wysiedlili z terenów powiatu konińskiego. Jednocześnie w marcu i kwietniu tegoż roku do Izbicy trafiło blisko tysiąc Żydów wysiedlonych z Lublina. W rezultacie w sierpniu 1941 roku liczba mieszkańców getta sięgnęła 7 tys., z czego około 2 tys. stanowili uchodźcy i wysiedleńcy.
Warunki, w których żyli izbiccy Żydzi, były bardzo ciężkie i pogarszały się wraz z napływem kolejnych fal uchodźców i przesiedleńców. Miasto było przeludnione. W niektórych izbach mieszkalnych musiało się pomieścić nawet 15 osób. Z powodu braku miejsca wielu Żydów było zmuszonych zamieszkać w pomieszczeniach sklepowych. Brakowało żywności i opału. Złe warunki sanitarne spowodowały, że na przełomie 1941 i 1942 roku w Izbicy wybuchła epidemia tyfusu.
Od pierwszych dni okupacji Niemcy angażowali izbickich Żydów do rozmaitych prac przymusowych, m.in. przy uprzątaniu ulic. Niektórych zmuszano także do pracy przy budowie lotniska w Zamościu. Wiosną 1940 roku kilkuset Żydów wysłano do różnych obozów pracy w dystrykcie lubelskim. Największa grupa trafiła do obozu pracy w Bełżcu, blisko ówczesnej granicy niemiecko-sowieckiej. Do obozów pracy trafiali przede wszystkim najubożsi Żydzi, którzy nie posiadali środków, aby się wykupić od wywózki.
We wrześniu 1941 roku w Izbicy utworzono placówkę Gestapo. Dowodził nią SS-Unterscharführer Kurt Engels, który pełnił jednocześnie funkcję szefa Sicherheitspolizei na cały powiat krasnostawski. Jego najbliższym współpracownikiem był SS-Rottenführer Ludwig Klemm. Obaj stali się wkrótce postrachem izbickich Żydów. Regularnie krążyli po ulicach miasta, mordując dla „rozrywki” przypadkowe osoby. Pewnego dnia mieli zastrzelić w domach i na ulicach około 35 Żydów, wśród nich nawet niemowlęta.
„Getto tranzytowe”.
Transporty zagraniczne.
W marcu 1942 roku inspekcję w Izbicy przeprowadził SS-Hauptsturmführer Hermann Höfle ze sztabu dowódcy SS i policji w dystrykcie lubelskim. Mimo protestów niemieckiego starosty powiatu krasnostawskiego, który wskazywał, że miasteczko jest przeludnione, podjął decyzję o skierowaniu do Izbicy transportów z Żydami z zagranicy. W ten sposób Izbica stała się jednym z dwóch pierwszych – obok Piasków – „głównych punktów zbiorczych i przeładunkowych” ("Hauptunterbringungs- und Umschlagpunkte"), które SS zorganizowała w dystrykcie lubelskim. W polskiej literaturze przedmiotu ośrodki te określono później mianem „gett tranzytowych” lub „gett zbiorczych”.
Dla Żydów zagranicznych „getta tranzytowe” miały stanowić wyłącznie tymczasowe miejsce osiedlenia. Rozlokowanie deportowanych w miasteczkach położonych przy liniach kolejowych, w stosunkowo niewielkiej odległości od kluczowych ośrodków zagłady – Bełżca, Sobiboru, Majdanka, pozwalało Niemcom znacznie usprawnić proces eksterminacji. Ułatwiało także grabież żydowskiego mienia. Wreszcie poprzez rozlokowanie zagranicznych Żydów w dystrykcie lubelskim naziści uzyskiwali pożądany efekt propagandowy, uwiarygadniając swe zapewnienia, że celem deportacji jest wyłącznie osiedlenie ludności żydowskiej na nowo zdobytych terenach wschodnich.
11 marca 1942 roku do Izbicy dotarł pierwszy transport zagraniczny, w którym znajdowało się 1001 Żydów z getta Theresienstadt. Z datowanych na 2004 rok ustaleń Roberta Kuwałka wynika, że do 5 czerwca tegoż roku do izbickiego „getta tranzytowego” przybyło co najmniej siedemnaście transportów z Żydami z Niemiec, Austrii, Protektoratu Czech i Moraw oraz marionetkowego państwa słowackiego. Co najmniej część przeszła najpierw „selekcję” w Lublinie, podczas której pewną liczbę młodych mężczyzn wyłączono z transportów, a następnie osadzono w obozie koncentracyjnym na Majdanku lub w obozie pracy na tzw. "Flugplatzu".
"Encyclopedia of Camps and Ghettos" podaje natomiast nieco odmienne dane na temat transportów zagranicznych: ich liczby, liczebności, miejsc, z których zostały odprawione, a także dat przybycia do Izbicy.
Całkowita liczba zagranicznych Żydów, których przymusowo osiedlono w izbickim „getcie tranzytowym”, sięgnęła prawdopodobnie około 12–14 tys.
Żydów zagranicznych oznakowano w sposób odmienny niż Żydów polskich. O ile ci ostatni byli zmuszeni nosić na ramieniu białą opaskę z niebieską gwiazdą Dawida, o tyle przesiedleńcy mieli wszyte w ubrania żółte łaty w kształcie gwiazdy Dawida.
Warunki panujące w getcie.
Żydom niemieckim, których deportowano do dystryktu lubelskiego, zalecano przed wyjazdem, aby zabrali ze sobą prowiant na 14 dni, a także talerz lub garnek, łyżkę, koc i jedną zmianę pościeli. Pozwalano im zabrać jedną walizkę z odzieżą i środkami higieny, a także maksymalnie do 80 reichsmarek w gotówce. Z kolei Żydom z getta Theresienstadt pod groźbą kary śmierci zabroniono przewożenia jakichkolwiek sum pieniędzy.
W praktyce tylko Żydom z pierwszych transportów pozwolono zachować bagaż i prowiant. W pozostałych przypadkach regułą było, że podczas postojów i „selekcji” w Lublinie od pociągów z deportowanymi odczepiano wagony z zapasem żywności. Żydom odbierano także całość lub większą część bagażu. Po dotarciu na miejsce przeznaczenia okazywało się, że wcześniejsze zapewnienia władz niemieckich, iż na deportowanych czeka praca i mieszkania, były całkowicie nieprawdziwe. Ku swemu zaskoczeniu zagraniczni Żydzi dowiadywali się, że będą odtąd mieszkać w ubogim polskim sztetlu, w przeludnionych i rozpadających się drewnianych domach, zazwyczaj pozbawionych elektryczności i kanalizacji. Getto oficjalnie pozostawało otwarte, lecz ukształtowanie terenu umożliwiało Niemcom stosunkowo łatwą kontrolę nad przemieszczaniem się ludności.
Przybycie Żydów zagranicznych pogorszyło i tak już trudną sytuację bytową i sanitarną. Chcąc ograniczyć przeludnienie, Niemcy przesiedlili część zamieszkujących dotąd w Izbicy polskich Żydów do sąsiednich miejscowości: Kraśniczyna, Gorzkowa i Siennicy Różanej. Trafiła tam również pewna liczba Żydów zagranicznych. Placówka ŻSS w Izbicy uruchomiła kuchnię ludową, w której potrzebującym wydawano raz dziennie pół litra zupy z niewielką ilością ziemniaków. Racje te były jednak dalece niewystarczające. W rezultacie w getcie panował głód i szerzyły się choroby. Osoby, które posiadały gotówkę lub wartościowe przedmioty, zakupywały szmuglowaną żywność. W praktyce mogli sobie na to pozwolić tylko uprzywilejowani Żydzi, związani z Judenratem, ŻSS lub policją żydowską. Żydzi zagraniczni otrzymywali niekiedy paczki od krewnych i przyjaciół z krajów pochodzenia. W czerwcu 1942 roku Niemcy całkowicie wstrzymali jednak korespondencję z zagranicą, nie chcąc dopuścić do rozprzestrzenienia się informacji o trwającym „ostatecznym rozwiązaniu”. Żydzi zagraniczni nie byli przystosowani do trudnych warunków panujących w Izbicy. Wielu zmarło z powodu głodu, chorób i ogólnego wycieńczenia.
Tylko nieliczni Żydzi znaleźli zatrudnienie: w majątku rodziny Smorczewskich w Tarnogórze lub w obozie pracy w folwarku Augustówka koło Surhowa. Dopiero latem 1942 roku w Izbicy uruchomiono warsztaty krawieckie, szewskie i garbarskie. Nie wiadomo, czy zatrudnieni w nich Żydzi otrzymywali jakiekolwiek wynagrodzenie.
Stosunki między Żydami polskimi a Żydami zagranicznymi.
Niemcy wydali zarządzenie, w myśl którego skład izbickiego Judenratu, a także miejscowe struktury ŻSS i ŻSP, miały zostać poszerzone o przedstawicieli Żydów zagranicznych. W rzeczywistości bardzo szybko zarysował się podział Judenratu na dwie frakcje: „polską” oraz „czesko-niemiecką”. Na czele pierwszej stał dotychczasowy prezes, Abraham Blatt. W składzie drugiej znaleźli się natomiast żydowscy kierownicy poszczególnych transportów. Znane są nazwiska niektórych spośród nich: A. Lob Pauner, Ludwig Wienheber, Nathan Rosenthal i Hugo Kolb. Sformowano także dwa osobne oddziały ŻSP: jeden złożony z Żydów polskich, drugi z Żydów zagranicznych.
Wśród Żydów, których deportowano do Izbicy, dominowali przedstawiciele niższych i średnich warstw społecznych (kupcy, sklepikarze, robotnicy). Niemniej znajdowali się wśród nich – zwłaszcza w transportach czeskich i austriackich – także przedstawiciele inteligencji. W większości wypadków zagraniczni Żydzi byli osobami całkowicie lub częściowo zasymilowanymi. Nie brakowało wśród nich konwertytów oraz osób pochodzących z małżeństw mieszanych. Większość stanowiły kobiety z dziećmi oraz osoby starsze, gdyż zdolnych do pracy mężczyzn zazwyczaj odłączano podczas „selekcji” w Lublinie.
Żydzi czescy, niemieccy i austriaccy nie czuli większej więzi z „Żydami wschodnimi” ("Ostjuden"), których z reguły postrzegali jako ludzi żyjących na niższym poziomie kulturowym i cywilizacyjnym. Problemem była również bariera językowa, gdyż większość Żydów zagranicznych nie znała języka jidysz, którym na co dzień posługiwali się polscy Żydzi. Tych ostatnich drażniła z kolei arogancja przybyszów oraz okazywany przez nich brak poszanowania dla rozmaitych reguł judaizmu, w tym zasad koszerności. Silna identyfikacja Żydów zagranicznych z kulturą krajów pochodzenia była natomiast postrzegana niemalże jako kolaboracja.
Niemcy skrzętnie wykorzystywali owe uprzedzenia i animozje dla swoich celów. Burmistrz Jan Szulc i szef Gestapo Kurt Engels co do zasady faworyzowali Żydów zagranicznych. Gdy rozpoczęły się deportacje do obozów zagłady, korzystali z ich pomocy przy wywózce polskich Żydów. W późniejszym okresie nie mieli jednak oporów, by w zamian za dużą łapówkę pozwolić „polskiemu” Judenratowi na przeprowadzenie deportacji zagranicznych Żydów.
Zagłada.
W marcu 1942 roku – w odpowiedzi na protesty starosty powiatu krasnostawskiego, który wskazywał, że przeludniona Izbica nie będzie w stanie pomieścić Żydów z transportów zagranicznych – Hermann Höfle obiecał, że powiat ten jako pierwszy zostanie „uwolniony od Żydów”. Pierwsza „akcja” likwidacyjna w Izbicy odbyła się 24 marca 1942 roku, a więc niespełna dwa tygodnie po przybyciu pierwszego transportu zagranicznego. Przeprowadzono ją rękoma miejscowych gestapowców, wachmanów z Oddziałów Wartowniczych Dowódcy SS i Policji na dystrykt lubelski, żandarmów z posterunku w Krasnymstawie, a także funkcjonariuszy „policji granatowej”. Do obozu zagłady w Bełżcu wywieziono wtedy około 2,2 tys. polskich Żydów. Kilkudziesięciu Żydów zastrzelono na miejscu; większość zginęła z rąk Kurta Engelsa i Ludwika Klemma. Jednym z celów „akcji” było zmniejszenie panującego w Izbicy przeludnienia. Nie udało się jednak tego osiągnąć, gdyż do miasteczka nadal docierały transporty zagraniczne, a w dodatku pozostawione przez deportowanych Żydów mieszkania zostały gruntownie ograbione i zdewastowane przez wachmanów oraz miejscowych Polaków.
Kolejna deportacja miała miejsce 12–15 maja 1942 roku i była elementem szerszej „akcji”, która objęła cały powiat krasnostawski. Ponownie była wymierzona w polskich Żydów i przeprowadzono ją przy wydatnym udziale „czesko-niemieckiej” frakcji Judenratu oraz „czesko-niemieckiego” oddziału ŻSP. Engels zakazał wtedy zagranicznym Żydom przechowywania polskich Żydów w swych domach, czemu ci pierwsi sumiennie się podporządkowali. W pierwszej fazie „akcji” kilkuset mężczyzn zostało wywiezionych do obozu koncentracyjnego na Majdanku. W dalszej kolejności około 400 Żydów deportowano do obozu zagłady w Sobiborze.
Trzecia „akcja” odbyła się 8 czerwca 1942 roku. Niemcy rozkazali wtedy, aby w punkcie zbornym na miejscowym rynku stawili się wszyscy Żydzi poniżej 15. roku życia oraz powyżej 55. roku życia. W dalszej kolejności starali się wyłapać osoby nieposiadające zaświadczeń o zatrudnieniu. Polscy Żydzi, do których dotarły już pierwsze informacje o losie wywiezionych, szukali schronienia w przygotowanych uprzednio kryjówkach lub w okolicznych lasach. Z kolei Żydzi zagraniczni w większości wypadków stawili się karnie na wezwanie władz niemieckich. Ostatecznie do Bełżca lub Sobiboru wywieziono wtedy około 2 tys. osób. W gronie tym znaleźli się niektórzy członkowie „czesko-niemieckiej” frakcji Judenratu, których Engels i burmistrz Szulc zgodzili się deportować w zamian za dużą łapówkę wręczoną przez „polski” Judenrat.
"Encyclopedia of Camps and Ghettos" podaje, że 6–7 lipca 1942 roku Niemcy urządzili obławę na Żydów, którzy przebywali w Izbicy bez zezwolenia. Nieznana ich liczba miała zostać schwytana i deportowana 8 lipca do Sobiboru. Nie potwierdzają tego jednak inne źródła. W tym czasie obóz w Sobiborze był bowiem "de facto" nieczynny z powodu remontu prowadzących doń linii kolejowych oraz trwającej budowy nowych komór gazowych.
W następnych miesiącach w getcie zapanowała chwilowa stabilizacja. Niemcy nie przeprowadzali kolejnych „akcji”, a praca w nowo utworzonych warsztatach szewskich, krawieckich i garbarskich dawała wielu Żydom poczucie bezpieczeństwa. Niemniej na cmentarzu żydowskim Engels i Klemm wielokrotnie przeprowadzali egzekucje Żydów, których oskarżono o ukrywanie broni, szmugiel, nielegalny handel z Polakami lub prowadzenie korespondencji z krewnymi i przyjaciółmi z zagranicy. Jedną z ofiar była siostra zakonna żydowskiego pochodzenia, nazwiskiem Weiss, która za pośrednictwem polskiej rodziny ziemiańskiej – Smorczewskich, prowadziła potajemną korespondencję z wiedeńskim Caritasem. Została zastrzelona przez Ludwika Klemma po tym, gdy w czasie przypadkowej rewizji znalazł listy w jej torebce.
Dochodziło także do przypadków przemocy seksualnej. Burmistrz Szulc wyszukiwał młode Żydówki, które następnie były gwałcone podczas libacji, które urządzał razem ze swoimi kolegami.
Jesienią 1942 roku, gdy akcja „Reinhardt” była już w pełnym toku, Izbica zaczęła pełnić funkcję getta tranzytowego także dla polskich Żydów z powiatu krasnostawskiego i częściowo zamojskiego. Zazwyczaj przebywali oni w miasteczku nie dłużej jak kilka – kilkanaście dni, po czym byli wywożeni do obozów zagłady. Dokładna liczba przesiedlonych nie jest znana; według jednego z szacunków mogła sięgnąć 6 tys. osób. W tym okresie zorganizowano nową Radę Żydowską, w której składzie znaleźli się m.in. dotychczasowi prezesi Judenratów w mniejszych miejscowościach, z których Żydów przesiedlono do Izbicy.
Największa i najbrutalniejsza z „akcji wysiedleńczych” odbyła się 18–19 października 1942 roku. Niemcy określili później te wydarzenia mianem „czarnego dnia Izbicy”. Z miasta wywieziono wtedy na śmierć ponad 5 tys. Żydów. Około 2–3 tys. osób deportowano do Sobiboru, a pozostałych, w liczbie około 2,5 tys., do Bełżca. Około 500–700 Żydów zostało rozstrzelanych na łące przed stacją kolejową. Wymordowano wtedy m.in. dzieci z żydowskiego sierocińca.
Ostateczna likwidacja getta tranzytowego nastąpiła 2 listopada 1942 roku. Miasto zostało wtedy otoczone przez wachmanów z obozu w Trawnikach oraz „policję granatową”. Około 1750 Żydów zostało wywiezionych do Sobiboru. Pewną liczbę zabrano także do obozu pracy w Trawnikach. Wielu Żydów usiłowało przeczekać „akcję” w kryjówkach, jednakże Niemcy i ich kolaboranci gruntownie przeszukali getto. Korzystali przy tym z pomocy miejscowych Polaków – w szczególności członków ochotniczej straży pożarnej, którym obiecano, że będą mogli zachować pieniądze i kosztowności znalezione przy schwytanych Żydach. Stefan Sendłak – założyciel i przewodniczący Komitetu Zamojsko-Lubelskiego Niesienia Pomocy Żydom, później kierownik referatu terenowego „Żegoty” – odnotował:
Schwytanych Żydów doprowadzano do budynku remizy strażackiej, gdzie oczekiwali przez kilka dni, w ogromnym ścisku, bez wody i żywności. Wielu zmarło z pragnienia i braku powietrza. Pozostałych Niemcy doprowadzali grupami na cmentarz żydowski i tam rozstrzeliwali. Zginęło w ten sposób około 1–2 tys. osób. Na samym końcu Engels osobiście zastrzelił przewodniczącego Judenratu, Abrahama Blatta, oraz jego zastępcę Schneidermessera.
Jesienią 1942 roku do getta w Izbicy przedostał się potajemnie kurier Polskiego Państwa Podziemnego Jan Karski. Przebrany za wachmana ujrzał na własne oczy brutalne formowanie transportu do obozu zagłady. Wydarzenia, których był świadkiem, opisał później we wspomnieniach pt. "Tajne państwo", aczkolwiek podając błędnie, że przedostał się wtedy do obozu zagłady w Bełżcu.
„Getto szczątkowe”.
28 października 1942 roku Wyższy Dowódca SS i Policji „Wschód” ("HSSPF „Ost”") SS-Obergruppenführer Friedrich Wilhelm Krüger wydał rozporządzenie dotyczące utworzenia tzw. gett szczątkowych w wybranych miastach dystryktów lubelskiego i warszawskiego. 10 listopada wydał podobne zarządzenie w sprawie utworzenia gett szczątkowych w dystryktach galicyjskim, krakowskim i radomskim. Były to odtąd jedyne miejsca na terenie Generalnego Gubernatorstwa, w których Żydzi mieli prawo legalnie zamieszkać. Zarządzenie dawało im czas do 30 listopada 1942 roku na przeniesienie się do „gett szczątkowych”. Niezastosowanie się do tego polecenia miało być karane śmiercią.
Jedno z „gett szczątkowych” utworzono w Izbicy. Objęło ono kilka budynków przy ul. Stokowej, nieopodal garbarni Altmanów, a także kilka budynków przy ul. Cichej, nieopodal miejscowej cegielni. Zamieszkało w nim kilkuset Żydów, którzy dotąd się ukrywali, lecz zdecydowali się powrócić do getta, nie widząc szans na przetrwanie zimy w lasach lub wśród ludności polskiej. Mieszkańcy „getta szczątkowego” pracowali przymusowo w obu wspomnianych zakładach. Utworzono także nowy Judenrat, na którego czele stanęli Leon-Lejb Blatt i Tadeusz Cwekin.
Niektóre źródła podają, że już w styczniu 1943 roku z Izbicy wywieziono do obozu w Sobiborze część mieszkańców „getta szczątkowego”. "Encyclopedia of Camps and Ghettos" podaje, że liczba deportowanych wtedy Żydów sięgnęła siedmiuset. Brak jednak informacji o takim transporcie w artykule Roberta Kuwałka podsumowującym informacje na temat transportów do Sobiboru w latach 1942–1943.
Ostateczna likwidacja „getta szczątkowego” nastąpiła 28 kwietnia 1943 roku. Samochodami ciężarowymi wywieziono wtedy do Sobiboru od 200 do 300 Żydów. W transporcie tym znaleźli się m.in. późniejsi uczestnicy powstania w Sobiborze: Tomasz Blatt oraz bracia Filip i Symcha Białowiczowie. Kilkunastu Żydów zostało zastrzelonych na miejscu.
Epilog.
Szacuje się, że w czasie II wojny światowej od 20 tys. do 26 tys. polskich i zagranicznych Żydów przeszło przez getto w Izbicy. Niemal wszyscy ponieśli śmierć. Z szacunków Rafała Hetmana wynika, że spośród Żydów, którzy zamieszkiwali w Izbicy przed wybuchem wojny i pozostali w niej po wycofaniu się Armii Czerwonej we wrześniu 1939 roku, prawdopodobnie tylko dwudziestu trzech ocalało z Zagłady. W starszych źródłach liczbę ocalałych szacowano na czternastu.
Dwie mieszkanki Izbicy, Halina Błaszczyk (z d. Babiarz) i jej matka Kazimiera Babiarz, które w czasie wojny uratowały żydowskiego chłopca Chanana Lipszyca, zostały w 1985 roku odznaczone medalem „Sprawiedliwy wśród Narodów Świata”.
W 2006 roku na cmentarzu żydowskim w Izbicy odsłonięto pomnik upamiętniający izbickich Żydów. Został on wzniesiony z inicjatywy katolickiego księdza Grzegorza Pawłowskiego i jego brata Chaima Grinera. Ksiądz Pawłowski, urodzony w żydowskiej rodzinie pod nazwiskiem Jakub Hersz Griner, był ocalałym z Zagłady, a w izbickim getcie stracił matkę i siostry. Na terenie cmentarza znajdują się ponadto trzy tablice pamiątkowe, upamiętniające zamordowanych Żydów polskich i zagranicznych.
Niewielki pomnik ku czci ofiar Zagłady znajduje się także przy ul. Lubelskiej w Izbicy. Został ufundowany przez gminy z niemieckiej Frankonii.
W grudniu 2017 roku na rynku w Izbicy odsłonięto pomnik upamiętniający akcję przedostania się Jana Karskiego w październiku w 1942 roku do getta tranzytowego w Izbicy.
Odpowiedzialność sprawców.
Okupacyjny burmistrz Izbicy, Jan Szulc, został zastrzelony przez polskich partyzantów w lutym 1944 roku.
Kurt Engels zamieszkał po wojnie w Niemczech Zachodnich. Założył w Hamburgu popularny lokal Café Engels. Został rozpoznany i aresztowany w 1957 roku. Popełnił samobójstwo 31 grudnia 1958 roku, przed zakończeniem procesu w sprawie zbrodni, które popełnił w okupowanej Polsce.
Ludwik Klemm mieszkał po wojnie w Niemczech Zachodnich pod przybranym nazwiskiem Ludwig Jantz. Został zidentyfikowany w 1978 roku, a w następnym roku nastąpiło jego zatrzymanie. W maju 1979 roku, tuż przed rozpoczęciem procesu, popełnił samobójstwo w więzieniu w Limburgu.
W latach 1947–1948 dziesięciu polskich mieszkańców Izbicy zostało postawionych w stan oskarżenia pod zarzutem kolaboracji z Niemcami. Odbyło się osiem procesów, lecz tylko w trzech zapadły wyroki skazujące:

</doc>
<doc id="5341428" url="https://pl.wikipedia.org/wiki?curid=5341428" title="Suligul">
Suligul

Suligul (, , "Syłyhuł"; więcej zob. niżej) – szczyt w Górach Czywczyńskich położony na granicy Rumunii i Ukrainy.
Geografia.
Suligul znajduje się w środkowej części Gór Czywczyńskich – skrajnego, północno-wschodniego pasma Karpat Marmaroskich. W literaturze rumuńskiej, w której nie wyróżnia się Gór Czywczyńskich, Suligul zalicza się do podgrupy „Gór Vaserskich” ("Munții Vaserului"). Szczyt wznosi się na wysokość 1688 m n.p.m. przy wybitności wynoszącej 178 m i izolacji 2,4 km.
W grani głównej w kierunku północno-zachodnim od Suligulu znajdują się szczyty Czywczynarza i Kukulika, zaś w kierunku południowo-wschodnim Popadia i Ryżowaty. W kierunku zachodnim odchodzi grzbiet noszący rumuńską nazwę Piciorul Lung. Na północnych zboczach szczytu swoje źródła ma potok Albin uchodzący do Czarnego Czeremoszu, zaś po stronie południowej liczne cieki spływają w kierunku rzeki Vaser.
Pod względem geologicznym Suligul zbudowany jest ze skał krystalicznych, jednak w pobliżu samego wierzchołka występuje płytki płat piaskowców, żwirów, mułowców i zlepieńców o miąższości nieprzekraczającej 200 m.
Ze szczytu rozpościera się szeroka panorama obejmująca większość Gór Czywczyńskich (Kopilasz, Budyjowska Wielka, Czywczyn, Komanowa, Hnatasia), pozostałe pasma Karpat Marmaroskich (Jupania, Toroiaga, Pietros Budyjowski, Pop Iwan Marmaroski, Mihailecul, Farcăul), niemal całe Góry Rodniańskie (Ineuț, Ineul, Gârgălăul, Laptelui Mare, Buhăescul Mare, Pietrosul Rodnei), pojedyncze szczyty Świdowca (Bliźnica) i Gorganów (Wielka Sywula), całe pasmo Czarnohory (Petros, Howerla, Brebeneskuł, Pop Iwan), Połoniny Hryniawskie (Hala Michajłowa, Skupowa, Baba Ludowa, Pnewie) a także najwyższe szczyty Gór Jałowiczorskich (Jarowica) czy Beskidów Pokuckich (Rotyło). Najdalszym punktem, którego dostrzeżenie ze szczytu Suligulu jest teoretycznie możliwe, jest oddalony o 187 km wierzchołek Muntele Mare w Górach Zachodniorumuńskich.
Ochrona przyrody i turystyka.
Szczyt znajduje się na granicy obszaru ochrony przyrody Parcul Natural Munții Maramureșului (po stronie rumuńskiej) oraz Wierchowińskiego Parku Narodowego (po stronie ukraińskiej).
Podobnie jak w całym paśmie Gór Czywczyńskich, także w rejonie Suligulu nie istnieją obecnie znakowane szlaki turystyczne. W okresie międzywojennym planowano przedłużenie granią Gór Czywczyńskich Głównego Szlaku Karpackiego, który początkowo miał kończyć się na Stogu (nie wiadomo, czy plany te doczekały się realizacji).
Nazwa.
Najwcześniej notowane ukraińskie nazwy szczytu to: Сілігул ("Silihuł"), Шуліґул ("Szuliguł"), Шулігул ("Szulihuł"; 1899) czy Силіґуль ("Syligul"). Do dziś nazwa nie została jednoznacznie ustalona – współcześnie w literaturze zamiennie używane są nazwy Силигул ("Syłyhuł"), Сулигул ("Sułyhuł"), Сулігул ("Sulihuł"), Силігул ("Sylihuł"), Сулігуль ("Sulihul"), Суліґул ("Suliguł"). W języku rumuńskim stosuje się nazwę "Vârful Șuligu".
W języku polskim najpóźniej w okresie międzywojennym doszło do ustalenia nazwy "Suligul".
Wysuwa się dwie niezależne teorie etymologiczne. Według jednej źródłosłowu nazwy Suligul należy poszukiwać w rumuńskim słowie "siliculă" oznaczającym łuszczynkę – rodzaj suchego owocu roślin z rodziny kapustowatych. Według drugiej teorii nazwa powstała poprzez dodanie rumuńskiego przyrostka gramatycznego "-ul" do ukraińskiego dialektowego określenia сулиґа ("sułyga", od wschodniosłowiańskiego "sǫ-lodyga") oznaczającego udo.

</doc>
<doc id="5341435" url="https://pl.wikipedia.org/wiki?curid=5341435" title="Sorex shinto">
Sorex shinto



</doc>
<doc id="5341436" url="https://pl.wikipedia.org/wiki?curid=5341436" title="Kościół Matki Bożej Loretańskiej w Gudji">
Kościół Matki Bożej Loretańskiej w Gudji

Kościół Matki Bożej Loretańskiej (, ) – rzymskokatolicki kościół znajdujący się w Gudji na Malcie. Kościół podlega parafii Wniebowzięcia Matki Bożej w tym mieście. 
Historia.
Pierwszy kościół został zbudowany na tym miejscu jako dar wotywny rycerza Zakonu Świętego Jana i Przeora Owernii, Fra Imberto de Morinesa. Był on dowódcą broniącym Bir Miftuħ, jak wówczas nazywano Gudję, przed Turkami, którzy napadli na wyspy maltańskie. Po wygranej bitwie i odparciu napastników przyrzekł zbudować tutaj kościół. Zatroszczył się również o wyposażenie tego kościoła we wszelkie niezbędne wyposażenie. Stało się to w roku 1548. Dziś budynek ten służy jako zakrystia obecnego kościoła.Wkrótce po zbudowaniu kościół zaczęło nawiedzać wielu pielgrzymów. Dla nich to opiekun kościoła Lucas Vella zbudował obok dwie loggie, gdzie wędrowcy mogli odpocząć i posilić się. Jedna z nich wciąż istnieje. Istnieje też płyta kamienna z jego imieniem i datą 2 lipca 1550.Po wygaśnięciu w 1676 roku epidemii dżumy, która pochłonęła ok. 1/6 mieszkańców Malty, około roku 1679 proboszcz ks. Vinċenz Grixti rozbudował kościół. W 1820 roku ks. Ġwann Bonnici ponownie odnowił świątynię , zaś w latach 30. XIX wieku rektor kościoła ks. Salvatore Formosa z Gudji położył mozaikową podłogę w nim oraz posadził drzewa oliwne wokół świątyni.W latach II wojny światowej budynek kościoła został zajęty przez wojsko brytyjskie. Kilka bomb, które spadły za kościołem, nie zrobiło w nim poważnych szkód. Po wojnie świątynia została ponownie konsekrowana i oddana wiernym.
Architektura.
Wygląd zewnętrzny.
Fasada kościoła jest prosta i stylowa. Po obu stronach wejścia nakrytego półkolistym naczółkiem znajdują się po dwa pilastry, każda para tych ostatnich dźwiga osobne belkowanie. Nad drzwiami okno zakończone łukowo, które z dwoma identycznymi na bocznych elewacjach doświetlają wnętrze kościoła. Nad gzymsem, centralnie nad oknem wyrasta dzwonnica w ozdobnym stylu bell-cot zwieńczona trójkątnym naczółkiem z krzyżem. Na dzwonnicy jeden niewielki dzwonek.
Wnętrze.
Wnętrze świątyni zbudowane jest na planie krzyża greckiego. Centralnie nad wnętrzem wznosi się bęben, na którym wspiera się kopuła z lunetą z długimi oknami, które zapewniają naturalne światło w kościele.
W kościele są dwa ołtarze. Główny, zbudowany z marmuru, poświęcony jest Matce Bożej Loretańskiej. Obraz tytularny przedstawia Madonnę z Loreto w chmurach, otoczoną aniołami, zaś w dolnej części widoczni są św. Jan Chrzciciel, św. Adrian i św. Monika lub św. Ryta (Kilin podaje św. Ryta lub św. Małgorzata). Ołtarz boczny poświęcony jest nawiedzeniu św. Elżbiety przez Maryję z obrazem o tej samej tematyce, będącym darem wotywnym. 
Dzieła sztuki.
W świątyni znajduje się niewielka figura z papier mâché sprzed 1884 roku, przedstawiająca św. Józefa. Jest również alabastrowa figura Matki Bożej z Dzieciątkiem, która pochodzi najprawdopodobniej z XVI wieku, z czasów budowy kościoła i najpewniej był to prezent od kapitana Warsbergha, dowódcy lokalnej milicji. Posąg ten znany jest jako "Madonna z Trapani" i jest dziełem sycylijskiego mistrza. Zgodnie z tym, co wiadomo z tradycji, posąg ten zaginął na długi czas, ale znaleziono go na początku XX wieku w studni przy kościele. Mówi się również, że schowano go w tej studni, aby uchronić od kradzieży [!]. Na cokole, który może być wykonany z marmuru gozańskiego, widnieje fragment napisu „E.H. Warsbergh……Capitan di Birm” (Bir Miftuħ) i „Anno 35”, prawdopodobnie rok 1535.W zakrystii znajduje się obraz na drewnie, zamówiony przez fundatora kościoła, przedstawiający Madonnę z Dzieciątkiem spoczywającą na sanktuarium w Loreto, a dwa anioły kładą koronę na Jej głowę. Po prawej stronie znajduje się św. Jan Chrzciciel oraz klęczący rycerz Fra Imberto de Morines. Inskrypcja na obrazie mówi: „Fra Imbert de Murines, Priore de Alvernia MDXXXXVIII”. W zakrystii znajduje się również ceramiczny półmisek z herbem biskupa Tomása Gargallo (1578–1614).
Kościół dziś.
Święto tytularne obchodzone jest w tym kościele corocznie w niedzielę najbliższą 10 grudnia. W ciągu roku celebrowane są w nim śluby lub rocznice ślubów, zaś grupy stowarzyszeń organizują w kościele spotkania modlitewne. 
Ochrona dziedzictwa kulturowego.
27 września 2013 roku kościół został wpisany na listę National Inventory of the Cultural Property of the Maltese Islands pod numerem 1831.

</doc>
<doc id="5341438" url="https://pl.wikipedia.org/wiki?curid=5341438" title="Kaplica św. Michała Archanioła w Iklin">
Kaplica św. Michała Archanioła w Iklin

Kaplica św. Michała Archanioła (, ) – rzymskokatolicka kaplica znajdująca się w Iklin na Malcie. Kaplica leży na terenie parafii Świętej Rodziny w tej miejscowości. Podlega prawu patronatu. 
Historia.
Nie wiadomo, kiedy na tym miejscu została zbudowana pierwsza kaplica. Wiadomo na pewno, że w 1575 roku istniał kościół, o którym wspomina wizytator apostolski prałat Pietro Dusina. W aktach z tej wizytacji jest napisane, że kościół znajduje się na obszarze znanym jako „li Chili” („Iklin”), który jest częścią wioski Lija. Kościół znajdował się pośrodku folwarku i był pod wezwaniem św. Michała Archanioła. Prałat Dusina zastał go w bardzo złym stanie: miał tylko jeden ołtarz, brak było podłogi, drzwi, a nawet księdza, który by się nim opiekował. 
Kościół był w tak złym stanie, że w roku 1615, prawdopodobnie po zawaleniu się, został odbudowany przez Ġirolamu Agiusa lub Hagiusa. Całe wyposażenie świątyni ufundował Pietro Agius. W 1635 ten pierwszy ustanowił na kaplicy świecki patronat. Jest on również wymieniany jako zakrystian i dobroczyńca kościoła.
Architektura.
Wygląd zewnętrzny.
Kaplica św. Michała zbudowana jest w typowym maltańskim stylu. Jak pierwsze kościoły na Malcie z tamtej epoki ma ona kształt prostokątnego pudełka, sklepienie kolebkowe i wypukły dach. Światło do środka wpada jedynie przez drzwi oraz okrągłe okno nad nimi. Nad fasadą góruje dzwonnica "bell-cot" z jednym dzwonkiem. Kiedyś przy kaplicy znajdował się cmentarz.Na tyłach kaplicy niewielka zakrystia z kilkoma zabytkowymi obrazami. Z niej wyjście do małego ogrodu. Obok fasady mała plebania, przed kaplicą kamienny taras. 
Wnętrze.
Kaplica, w porównaniu z innymi w tego samego okresu, jest duża. Mieści pięćdziesiąt osób, wzdłuż ścian bocznych biegną kamienne ławki (). Wewnątrz kaplica podzielona jest na dwie części, szeroką, w której siedzą ludzie, i węższą, gdzie znajduje się prezbiterium, podniesione o stopień wyżej niż reszta kościoła. Podłoga kaplicy jest nadal wapienna. Jest taka również w części prezbiterium. W tym ostatnim znajduje się jedyny w ołtarz z obrazem w kamiennej ramie, przedstawiającym typową scenę z patronem kościoła: św. Michała z mieczem w ręku i diabła poniżej, spętanego łańcuchem.
Kaplica dziś.
Kaplica ma szczęście mieć wiele czynszów i dlatego nie jest w złym stanie, jak wiele innych. W rzeczywistości otrzymuje czynsz z małego ogrodu obok, z pola za nim, oraz z gruntów, które pojawiają się w wielu dokumentach z nią związanych. Cieszy się również zyskami z dwóch pożyczek kapitałowych po 100 scud każda. Kaplicą opiekuje się właściciel i pracownicy sąsiadującej z nią wytwórni fajerwerków.Kaplica otwierana jest jedynie raz w roku, w święto patrona kaplicy obchodzone w niedzielę przed 29 września. Odprawiana jest wtedy msza święta i urządzana festa.
Ochrona dziedzictwa kulturowego.
27 sierpnia 2012 roku kaplica została wpisana na listę National Inventory of the Cultural Property of the Maltese Islands pod numerem 00790.

</doc>
<doc id="5341443" url="https://pl.wikipedia.org/wiki?curid=5341443" title="Kaplica Zbawiciela w Kalkarze">
Kaplica Zbawiciela w Kalkarze

Kaplica Zbawiciela (, ) – rzymskokatolicka kaplica znajdująca się w Kalkarze na Malcie. Kaplica należy do parafii św. Józefa w tej miejscowości. 
Historia.
Istnieją wzmianki, że w 1487 roku na obszarze znanym jako "la punta sottile della Rinella" (na wąskim czubku Rinelli) wybudowano kaplicę poświęconą Zbawicielowi.
Z informacji dotyczących kilku wizyt duszpasterskich dokonanych za panowania zakonu św. Jana wynika, że ​​ta kaplica została zburzona na rozkaz wielkiego mistrza Jeana de la Valette podczas oblężenia w 1565 roku, aby nie mogła służyć jako osłona dla wojsk tureckich, które atakowały ówczesne „Borgo”.
W roku 1580 Claudio Abela i Davide Burlò w tym samym miejscu wybudowali na swój koszt kolejną kaplicę. Niestety informacje historyczne na jej temat są bardzo ograniczone. Wiadomo jednak, że w 1676 roku w tej kaplicy pochowany został bailif Fra Giovanni Bighi, ofiara epidemii dżumy, siostrzeniec papieża Aleksandra VII.
W roku 1680 Fra Mario Bighi, bratanek Giovanniego zburzył kaplicę i postawił nową według projektu Lorenzo Gafà. Wzniósł on również w tej kaplicy kamienny pomnik ku czci swojego wuja Fra Giovanniego Bighi. Tytułowy obraz w ołtarzu namalował Mattia Preti, przedstawiał on "Przemienienie Pańskie". Obraz ten został skradziony w roku 1798 podczas inwazji francuskiej.
Od roku 1942 przez jakiś czas kaplica Zbawiciela pełniła rolę kościoła parafialnego, kiedy 10 kwietnia tegoż roku kościół parafialny św. Józefa został zniszczony podczas bombardowania lotniczego.
Architektura.
Wygląd zewnętrzny.
Kaplica Zbawiciela zbudowana jest w formie sześciokąta, z sześcioma ścianami o mniej więcej tej samej długości. Na fasadzie ponad drzwiami znajduje się wnęka, w której umieszczona była statua Matki Boskiej Śnieżnej () trzymająca Dzieciątko Jezus na swej lewej ręce. Statua po odnowieniu została przeniesiona do wnętrza kaplicy. 
Wnętrze.
Znajduje się tam jeden ołtarz, a na ścianie po lewej stronie rzeźbione kamienne epitafium Fra Giovanniego Bighi. Kiedyś nad ołtarzem wisiał obraz "Święta Filomena" pędzla maltańskiego artysty Tommaso Madiony (1804–1864), który zastąpił ten zrabowany przez Francuzów.
Kaplica dziś.
W latach 2002–2009 kaplica przechodziła intensywną renowację, która kosztowała około 200 000 euro.Święto patronalne kaplicy obchodzone było corocznie 6 sierpnia, z rozdawaniem chleba, znanym jako "għażżiela". 
Ochrona dziedzictwa kulturowego.
27 sierpnia 2012 roku kaplica została wpisana na listę National Inventory of the Cultural Property of the Maltese Islands pod numerem 00653.

</doc>
<doc id="5341447" url="https://pl.wikipedia.org/wiki?curid=5341447" title="Czakana">
Czakana

Czakana, krzyż Inków – krzyż schodkowy o znaczeniu symbolicznym w kulturach Indian andyjskich. Jest to jeden z najstarszych symboli koncepcji kosmogonicznej, filozoficznej oraz naukowej kultury andyjskiej. Ma on także swoje odbicie w astronomii, będąc symbolem Krzyża Południa. Istnieje także teoria łącząca czakanę z Cuzko, centrum państwa Inków.
Etymologia.
Nazwa krzyża jest związana z wieloma słowami o podobnym brzmieniu z języka keczua. "Czakana" może być tłumaczone dosłownie jako „most ku górze”, co wywodzi się z połączenia słów "chaka" – „most”, oraz "hanan" – „wysoki”, „w górę”, „wielki”, a także „schody”. Nazwa ta ma także związek z wyrażeniem "hanan pacha" – „co jest na górze”, „co jest wielkie”.
Kompozycja.
Czakana zbudowana jest z trzech głównych elementów – równoramiennego krzyża, nałożonego nań kwadratu oraz wyciętego koła. Geometria tego symbolu odznacza się dużą dozą symetrii.
Konstrukcja symbolu odbywa się na bazie kwadratu wpisanego w okrąg. Mając tę podstawę, należy wyrysować mniejszy kwadrat, składający się z punktów środkowych większego, powinien być obrócony o 45° w stosunku do figury bazowej. Łączenie punktów środkowych boków mniejszego kwadratu z okręgiem w taki sposób, że linia ta przebiega pod kątem prostym względem boków większego z kwadratów, tworzy ramiona krzyża. Koło w centrum czakany ma średnicę równą szerokości ramion krzyża.
W celu sprawdzenia poprawności konstrukcji, rysowana jest linia łącząca naprzeciwległe punkty przecięcia się kwadratu podstawowego z ramionami krzyża. Czakana skonstruowana jest poprawnie jeżeli linia ta przebiega pod kątem 27° względem pionu.
Symbolizm.
Czakana uformowana jest z czterech ramion, które dzielone są na trzy schody – najwyższego zewnętrznego i dwóch niższych wewnętrznych. Te pierwsze symbolizują świat idealny, natomiast stopnie wewnętrzne nawiązują do świata realnego. Wszystkie schody nawiązują do teorii występujących w kulturach andyjskich.
Teorie i symbole odpowiednich stopni.
Ponadto odpowiednie stopnie zarezerwowane były także dla odpowiednich bóstw – pierwszy stopień po prawej stronie należał do Wiracocza, drugi do bóstwa Słońca, trzeci do bogów Mallquis.
Dowody historyczne.
Czakana jest jednym z najstarszych symboli w Andach. Krzyż ten jest znaczącym elementem ozdobnym obelisku Tello, ozdobnego monolitu odkrytego przez Julio Tello w Chavín de Huántar. Budowa Chavín de Huántar rozpoczęła się ok. 1200 r. p.n.e. i wiadomym jest, że miejsce to było używane jeszcze do ok. 400 r. p.n.e. Dokładna data powstania obelisku Tello nie jest znana, lecz przypuszczalnie zbudowany został ok. 800 r. p.n.e.
Pewna forma czakany została również znaleziona niedaleko jeziora Titicaca, w Tiahuanaco. Datowana jest na ok. 400 r. p.n.e.
Inca Garcilaso de la Vega pisał o świętym krzyżu zbudowanym z białego i czerwonego marmuru, bądź jaspisu, który był czczony w szesnastowiecznym Cuzko. Nie był on obiektem kultu, lecz stanowił obiekt admiracji ze względu na swoje piękno. De la Vega zobaczył go w specjalnej świątyni w 1560 r., gdzie zaskoczył go brak dekoracyjności wobec symbolu.
Wiele historii o istnieniu miejscowego krzyża w Ameryce Południowej sprawiło, że pojawiły się przypuszczenia o religii naturalnej, która miała stanowić wstęp Indian do nieuniknionego nawrócenia do chrześcijaństwa.
Pomimo dowodów na użycie czakany w przeszłości, prawidłowość powiązania jej z kulturami prekolumbijskimi w Andach jest wciąż kwestią sporną, jako że niektórzy uczeni uznają krzyż Inków za „wymyśloną tradycję”.

</doc>
<doc id="5341448" url="https://pl.wikipedia.org/wiki?curid=5341448" title="Rejon Chasawiurcki">
Rejon Chasawiurcki



</doc>
<doc id="5341452" url="https://pl.wikipedia.org/wiki?curid=5341452" title="Plan strategiczny Wspólnej Polityki Rolnej (2023-2027)">
Plan strategiczny Wspólnej Polityki Rolnej (2023-2027)

Plan strategiczny Wspólnej Polityki Rolnej (2023–2027) – program działania w obszarze rolnictwa i obszarów wiejskich, zmierzający do wsparcia finansowego Wspólnej Polityki Rolnej, wynikający z Wieloletnich Ram Finansowych UE. Plan strategiczny WPR oznacza sposób działania w obszarze płatności bezpośrednie i instrumentów rynkowych oraz rozwoju obszarów wiejskich.
Działanie PROW na lata 2021–2022.
Zgodnie z regulacjami europejskimi Wieloletnie Ramy Finansowe obejmują okres siedmioletni (2021-2027). W przypadku Wspólnej Polityki Rolnej zaszła potrzeba wypracowania programu odpowiadającego zaistniałej sytuacji społeczno- gospodarczej. Zaistniały opóźnienia legislacyjne, które stworzyły niepewność i ryzyko dla unijnych rolników oraz dla całego sektora rolnego Unii Europejskiej.
W rozporządzeniu Parlamentu Europejskiego i Rady UE z 2020 r. stwierdzono, że procedura ustawodawcza odnosząca się do WPR 2021–2027 nie została zakończona w ustalonym terminie. Wprowadzono regulacje na okres przejściowy obejmujący lata 2021 i 2022. Unia Europejska kontynuowała udzielanie wsparcia w okresie przejściowym na warunkach wynikających z ram Programu Rozwoju Obszarów Wiejskich na lata 2014–2020.
Założenia Wspólnej Polityki Rolnej.
W 2021 r. Komisja Europejska przedstawiła rozporządzenia Parlamentu Europejskiego i Rady (UE) ustanawiające przepisy dotyczące realizacji WPR w latach 2021–2027. Rozporządzenia określały kierunki zmian WPR, które oznaczają przyjęcie nowych priorytetów, zdefiniowanych celów, nastawienie na zrównoważony rozwoju, z uwzględnieniem zachodzących zmian klimatycznych. Jednocześnie proces wdrażania polityki rolnej powinien być przejrzysty i uproszczony.
Przyjęto, że WPR opierać się będzie nadal na dwóch filarach. W ramach I filara WPR realizowane będą płatności obszarowe i instrumenty rynkowe, zaś w ramach II filara wsparcie rozwoju obszarów wiejskich. I filar WPR będzie finansowany przez UE w ramach rocznych kopert finansowych, poprzez Europejski Fundusz Rolniczy Gwarancji. Z kolei II filar WPR przyjmuje postać wieloletniego programu rozwoju obszarów wiejskich, zaś środki finansowe będą wypłacane sukcesywnie krajom członkowskim w ramach Europejski Fundusz Rolny na rzecz Rozwoju Obszarów Wiejskich.
Polski plan strategiczny WPR.
Uchwałą Rada Ministrów z 2021 r. przyjęto projektu Planu Strategicznego dla Wspólnej Polityki Rolnej na lata 2023–2027, który przedłożony został przez Ministra Rolnictwa i Rozwoju Wsi.
Plan strategiczny wspiera zrównoważony rozwój polskich gospodarstw, sektor przetwórstwa oraz poprawę warunków życia i pracy w małych miejscowościach wiejskich.
Plan strategiczny wspiera zrównoważone metody gospodarowania, przyjazne klimatowi i środowisku, w tym ochronę wody, gleby i powietrza oraz bioróżnorodność. Wzmacnia różnorodność gospodarczą, w tym biogospodarkę Upowszechnia i wdraża rozwiązania naukowe i innowacyjne, w tym cyfrowe, usuwające bariery rozwojowe wsi i rolnictwa.
Zatwierdzenie planu strategicznego.
W 2022 r. Komisja Europejska zatwierdziła przygotowany przez Polskę Plan Strategiczny dla Wspólnej Polityki Rolnej na lata 2023–2027.
Środki finansowe WPR.
W ramach Planu strategicznego WPR 2023-2027 przyznano Polsce 22 mld euro, w tym 17,3 mld euro dla I filara WPR oraz 4,7 mld euro w ramach II filara WPR. Udział środków krajowych wyniesie 3,2 mld euro.

</doc>
<doc id="5341458" url="https://pl.wikipedia.org/wiki?curid=5341458" title="Osiedle Kopalniana">
Osiedle Kopalniana

Osiedle „Kopalniana” – osiedle mieszkaniowe w Katowicach, położone w dzielnicy Śródmieście. Składa się ono z czterech 14-kondygnacyjnych wieżowców mieszkalnych, zwanych potocznie „Dolarowcami” bądź „Dewizowcami”, które powstały w latach 60. XX wieku przy ulicy Uniwersyteckiej, w sąsiedztwie kampusu Uniwersytetu Śląskiego w Katowicach.
Historia.
Jest to pierwsze śródmiejskie osiedle mieszkaniowe na terenie Katowic. Zostało ono zaplanowane na terenie po dawnych kortach tenisowych i ogrodnictwie miejskim, pomiędzy ulicami Uniwersytecką, Bankową, aleją W. Roździeńskiego i współczesną aleją W. Korfantego.
Projekt osiedla powstał w 1962 roku. W literaturze za projektanta podaje się Stanisława Kwaśniewicza, w niektórych źródłach wskazywana jest para architektów – Jędrzej Badner i Stanisław Kwaśniewicz, którzy współpracowali także z Zygmuntem Majerskim, a w jeszcze innym źródle za projektanta urbanistyki osiedla podaje się Jędrzeja Badnera, architektury zaś Tadeusza Krzysztofiaka.
Zaprojektowano wieżowce mieszkalne oraz luźno rozrzuconą niską zabudowę, a taki układ zabudowy wymusiło ukształtowanie terenu (dolina Rawy) oraz warunki górnicze. Na osiedlu miało także powstać przedszkole, szkoła, pawilony sklepowe i garaże, lecz ostatecznie większości z planów nie zrealizowano z uwagi na przekazanie terenów pod rozbudowę Uniwersytetu Śląskiego w Katowicach. Szkołę na osiedlu zaczęto budować w 1960 roku przy ulicy Bankowej, lecz budynek ten w międzyczasie zaadaptowano na potrzeby Uniwersytetu Śląskiego w Katowicach.
Wieżowce mieszkalne wzniesiono w latach 1964–1966 (bądź w latach 1964–1972). Inwestorami bloków były różne instytucje, na przykład blok przy ulicy Uniwersyteckiej 12 (róg z ulicą prof. A. Chełkowskiego) powstał na zlecenie PKO. Miał on wyższy standard i sprzedawano tam za dewizy mieszkania własnościowe. W związku z dewizowym zakupem mieszkań bloki te potocznie zaczęto nazywać „Dolarowcami” bądź „Dewizowcami”.
Przy bloku PKO wzniesiono w latach 1969–1970 dwukondygnacyjny pawilon PKO (później „Pewexu”) o charakterystycznej architekturze. Po licznych przebudowach pawilon ten stracił swój pierwotny charakter. W pawilonie tym według stanu z września 2022 roku zlokalizowany jest sklep sieci Biedronka.
Charakterystyka.
Osiedle „Kopalniana” składa się z czterech dwuczłonowych 14-kondygnacyjnych budynków na osi północ-południe, zwanych „Dolarowcami”, położonych przy ulicy Uniwersyteckiej 12, 21, 25 i 29 w Katowicach, w granicy dzielnicy Śródmieście, w sąsiedztwie kampusu Uniwersytetu Śląskiego w Katowicach. Powstało na terenie o powierzchni 26 ha.
Wieżowce mieszkalne mają szkieletową konstrukcję z prefabrykowanymi stropami, a ich wysokość sięga ponad 40 metrów. Okna na elewacji „Dolarowców” zostały specyficznie poprzesuwane, dzięki czemu na elewacjach wieżowców powstały geometryczne zygzakowate wzory utworzone z pustek i wypełnień. Ostatecznie efekt ten zniknął po modernizacjach bloków. Wejścia do budynków powstały w formie całkowicie przeszklonych pawilonów o wysuniętych do przodu żelbetowych daszkach. Na dachach dwóch wieżowców wzniesiono przeszklone pawilony służące pierwotnie do obserwacji dróg przez funkcjonariuszy Milicji Obywatelskiej.
Budynki pod numerem 25 i 29 są w zarządzie Katowickiej Spółdzielni Mieszkaniowej i są pod administracją osiedla Gwiazdy. Budynki te mają dodatkowe zabezpieczenia – są wyposażone w drzwi przeciwpożarowe, system oświetlenia dróg awaryjnych na parterach i dwa piony hydrantowe.

</doc>
<doc id="5341463" url="https://pl.wikipedia.org/wiki?curid=5341463" title="Dolarowce">
Dolarowce



</doc>
<doc id="5341467" url="https://pl.wikipedia.org/wiki?curid=5341467" title="Krzysztof Buśko">
Krzysztof Buśko

Krzysztof Buśko – polski specjalista biomechaniki, fizjologii sportu i ćwiczeń fizycznych, dr hab. nauk o kulturze fizycznej, profesor Instytutu Kultury Fizycznej Uniwersytetu Kazimierza Wielkiego.
Życiorys.
W 1982 ukończył studia nauk o kulturze fizycznej w Akademii Wychowania Fizycznego Józefa Piłsudskiego w Warszawie, w 1991 obronił pracę doktorską "Zmiany mocy mięśni kończyn dolnych z uwzględnieniem predyspozycji szybkościowych i wytrzymałościowych", 3 lipca 2007 habilitował się na podstawie pracy zatytułowanej "Analiza wpływu programów treningu o różnej strukturze intensywności na siłę i moc maksymalną mięśni kończyn dolnych człowieka". 21 września 2020 uzyskał tytuł profesora nauk medycznych i nauk o zdrowiu.
Został zatrudniony na stanowisku adiunkta w Instytucie Sportu - Państwowego Instytutu Badawczego.
Awansował na stanowisko profesora nadzwyczajnego w Instytucie Turystyki i Rekreacji na Wydziale Wychowania Fizycznego Akademii Wychowania Fizycznego Józefa Piłsudskiego w Warszawie, w Instytucie Sportu, w Instytucie Kultury Fizycznej na Wydziale Kultury Fizycznej, Zdrowia i Turystyki Uniwersytetu Kazimierza Wielkiego.
Jest profesorem w Instytucie Kultury Fizycznej Uniwersytetu Kazimierza Wielkiego.

</doc>
<doc id="5341471" url="https://pl.wikipedia.org/wiki?curid=5341471" title="Flaga gminy Brzozów">
Flaga gminy Brzozów



</doc>
<doc id="5341472" url="https://pl.wikipedia.org/wiki?curid=5341472" title="Flaga gminy Domaradz">
Flaga gminy Domaradz



</doc>
<doc id="5341473" url="https://pl.wikipedia.org/wiki?curid=5341473" title="Flaga gminy Dydnia">
Flaga gminy Dydnia



</doc>
<doc id="5341474" url="https://pl.wikipedia.org/wiki?curid=5341474" title="Flaga gminy Jasienica Rosielna">
Flaga gminy Jasienica Rosielna



</doc>
<doc id="5341475" url="https://pl.wikipedia.org/wiki?curid=5341475" title="Flaga gminy Nozdrzec">
Flaga gminy Nozdrzec



</doc>
<doc id="5341476" url="https://pl.wikipedia.org/wiki?curid=5341476" title="Flaga gminy Chłopice">
Flaga gminy Chłopice



</doc>
<doc id="5341477" url="https://pl.wikipedia.org/wiki?curid=5341477" title="Flaga gminy Jarosław">
Flaga gminy Jarosław



</doc>
<doc id="5341478" url="https://pl.wikipedia.org/wiki?curid=5341478" title="Flaga gminy Pawłosiów">
Flaga gminy Pawłosiów



</doc>
<doc id="5341479" url="https://pl.wikipedia.org/wiki?curid=5341479" title="Flaga gminy Pruchnik">
Flaga gminy Pruchnik



</doc>
<doc id="5341480" url="https://pl.wikipedia.org/wiki?curid=5341480" title="Flaga gminy Wiązownica">
Flaga gminy Wiązownica



</doc>
<doc id="5341481" url="https://pl.wikipedia.org/wiki?curid=5341481" title="Flaga gminy Osiek Jasielski">
Flaga gminy Osiek Jasielski



</doc>
<doc id="5341482" url="https://pl.wikipedia.org/wiki?curid=5341482" title="Flaga gminy Tarnowiec">
Flaga gminy Tarnowiec



</doc>
<doc id="5341483" url="https://pl.wikipedia.org/wiki?curid=5341483" title="Flaga gminy Cmolas">
Flaga gminy Cmolas



</doc>
<doc id="5341485" url="https://pl.wikipedia.org/wiki?curid=5341485" title="Luigi Chierchia">
Luigi Chierchia

Luigi Chierchia – włoski matematyk, od 2002 profesor na Università degli Studi Roma Tre. W pracy naukowej zajmuje się nieliniowymi równaniami różniczkowymi i układami dynamicznymi (w szczególności układami hamiltonowskimi).
Życiorys.
W 1981 ukończył studia na Uniwersytecie Rzymskim „La Sapienza”. Pod odbyciu rocznej służby wojskowej wyjechał na New York University, gdzie w 1985 lub 1986 uzyskał stopień doktora (jego promotorem był Henry P. McKean, Jr.). Od 2002 jest profesorem na Università degli Studi Roma Tre. 
Swoje prace publikował m.in. w „Communications in Mathematical Physics”, „Celestial Mechanics and Dynamical Astronomy”, „Archive for Rational Mechanics and Analysis”, „Duke Mathematical Journal” i „Inventiones Mathematicae". 
W 2014 roku wygłosił wykład sekcyjny na Międzynarodowym Kongresie Matematyków w Seulu, a w 2019 na konferencji Dynamics, Equations and Applications (DEA 2019). 
Wypromował kilkoro doktorów, w tym Gabriellę Pinzari.

</doc>
<doc id="5341486" url="https://pl.wikipedia.org/wiki?curid=5341486" title="Flaga gminy Chorkówka">
Flaga gminy Chorkówka



</doc>
<doc id="5341487" url="https://pl.wikipedia.org/wiki?curid=5341487" title="Flaga Dukli">
Flaga Dukli



</doc>
<doc id="5341488" url="https://pl.wikipedia.org/wiki?curid=5341488" title="Flaga gminy Dukla">
Flaga gminy Dukla



</doc>
<doc id="5341489" url="https://pl.wikipedia.org/wiki?curid=5341489" title="Flaga gminy Jaśliska">
Flaga gminy Jaśliska



</doc>
<doc id="5341490" url="https://pl.wikipedia.org/wiki?curid=5341490" title="Flaga gminy Jedlicze">
Flaga gminy Jedlicze



</doc>
<doc id="5341491" url="https://pl.wikipedia.org/wiki?curid=5341491" title="Matija Stemberger">
Matija Stemberger



</doc>
<doc id="5341492" url="https://pl.wikipedia.org/wiki?curid=5341492" title="Flaga gminy Leżajsk">
Flaga gminy Leżajsk



</doc>
<doc id="5341493" url="https://pl.wikipedia.org/wiki?curid=5341493" title="Flaga Nowej Sarzyny">
Flaga Nowej Sarzyny



</doc>
<doc id="5341494" url="https://pl.wikipedia.org/wiki?curid=5341494" title="Flaga gminy Nowa Sarzyna">
Flaga gminy Nowa Sarzyna



</doc>
<doc id="5341495" url="https://pl.wikipedia.org/wiki?curid=5341495" title="Flaga gminy Lubaczów">
Flaga gminy Lubaczów



</doc>
<doc id="5341496" url="https://pl.wikipedia.org/wiki?curid=5341496" title="Flaga Łańcuta">
Flaga Łańcuta



</doc>
<doc id="5341497" url="https://pl.wikipedia.org/wiki?curid=5341497" title="Flaga gminy Markowa">
Flaga gminy Markowa



</doc>
<doc id="5341498" url="https://pl.wikipedia.org/wiki?curid=5341498" title="Flaga gminy Żołynia">
Flaga gminy Żołynia



</doc>
<doc id="5341499" url="https://pl.wikipedia.org/wiki?curid=5341499" title="Flaga gminy Jarocin (województwo podkarpackie)">
Flaga gminy Jarocin (województwo podkarpackie)



</doc>
<doc id="5341502" url="https://pl.wikipedia.org/wiki?curid=5341502" title="Flaga gminy Nisko">
Flaga gminy Nisko



</doc>
<doc id="5341503" url="https://pl.wikipedia.org/wiki?curid=5341503" title="Flaga Niska">
Flaga Niska



</doc>
<doc id="5341504" url="https://pl.wikipedia.org/wiki?curid=5341504" title="Flaga gminy Ostrów">
Flaga gminy Ostrów



</doc>
<doc id="5341505" url="https://pl.wikipedia.org/wiki?curid=5341505" title="Flaga gminy Boguchwała">
Flaga gminy Boguchwała



</doc>
<doc id="5341506" url="https://pl.wikipedia.org/wiki?curid=5341506" title="Flaga gminy Dynów">
Flaga gminy Dynów



</doc>
<doc id="5341507" url="https://pl.wikipedia.org/wiki?curid=5341507" title="Flaga gminy Głogów Małopolski">
Flaga gminy Głogów Małopolski



</doc>
<doc id="5341508" url="https://pl.wikipedia.org/wiki?curid=5341508" title="Flaga gminy Hyżne">
Flaga gminy Hyżne



</doc>
<doc id="5341509" url="https://pl.wikipedia.org/wiki?curid=5341509" title="Flaga gminy Trzebownisko">
Flaga gminy Trzebownisko



</doc>
<doc id="5341510" url="https://pl.wikipedia.org/wiki?curid=5341510" title="Flaga gminy Tyczyn">
Flaga gminy Tyczyn



</doc>
<doc id="5341511" url="https://pl.wikipedia.org/wiki?curid=5341511" title="Flaga gminy Przeworsk">
Flaga gminy Przeworsk



</doc>
<doc id="5341512" url="https://pl.wikipedia.org/wiki?curid=5341512" title="Flaga gminy Medyka">
Flaga gminy Medyka



</doc>
<doc id="5341513" url="https://pl.wikipedia.org/wiki?curid=5341513" title="Flaga gminy Bukowsko">
Flaga gminy Bukowsko



</doc>
<doc id="5341514" url="https://pl.wikipedia.org/wiki?curid=5341514" title="Flaga gminy Komańcza">
Flaga gminy Komańcza



</doc>
<doc id="5341515" url="https://pl.wikipedia.org/wiki?curid=5341515" title="Flaga gminy Sanok">
Flaga gminy Sanok



</doc>
<doc id="5341517" url="https://pl.wikipedia.org/wiki?curid=5341517" title="Flaga Sanoka">
Flaga Sanoka



</doc>
<doc id="5341518" url="https://pl.wikipedia.org/wiki?curid=5341518" title="Flaga gminy Tyrawa Wołoska">
Flaga gminy Tyrawa Wołoska



</doc>
<doc id="5341520" url="https://pl.wikipedia.org/wiki?curid=5341520" title="Flaga gminy Zarszyn">
Flaga gminy Zarszyn



</doc>
<doc id="5341521" url="https://pl.wikipedia.org/wiki?curid=5341521" title="Flaga gminy Pysznica">
Flaga gminy Pysznica



</doc>
<doc id="5341522" url="https://pl.wikipedia.org/wiki?curid=5341522" title="Flaga Stalowej Woli">
Flaga Stalowej Woli



</doc>
<doc id="5341523" url="https://pl.wikipedia.org/wiki?curid=5341523" title="Flaga gminy Gorzyce">
Flaga gminy Gorzyce



</doc>
<doc id="5341524" url="https://pl.wikipedia.org/wiki?curid=5341524" title="Flaga gminy Grębów">
Flaga gminy Grębów



</doc>
<doc id="5341525" url="https://pl.wikipedia.org/wiki?curid=5341525" title="Język kiriwiński">
Język kiriwiński



</doc>
<doc id="5341530" url="https://pl.wikipedia.org/wiki?curid=5341530" title="Narciso Orellana">
Narciso Orellana

Narciso Oswaldo „Chicho” Orellana Guzmán (ur. 28 stycznia 1995 w Texistepeque) – salwadorski piłkarz występujący na pozycji defensywnego pomocnika, reprezentant kraju, od 2017 roku zawodnik Alianzy.

</doc>
<doc id="5341535" url="https://pl.wikipedia.org/wiki?curid=5341535" title="Moisés Xavier García">
Moisés Xavier García



</doc>
<doc id="5341538" url="https://pl.wikipedia.org/wiki?curid=5341538" title="Puchar Świata w snowboardzie 2022/2023">
Puchar Świata w snowboardzie 2022/2023

Puchar Świata w snowboardzie w sezonie 2022/2023 – 29. edycja tej imprezy. Cykl ten rozpoczął się 22 października 2022 r. w szwajcarskim Chur zawodami w konkurencji big air. Ostatnie zawody sezonu – konkurs slopestyle'u, rozegrany zostanie 26 marca 2023 r. w Silvaplanie, również w Szwajcarii.
Konkurencje.
Na liście klasyfikacji widnieją również oznaczenia PAR i OPP, które nie odzwierciedlają żadnych konkurencji. To pierwsze z nich to zsumowana klasyfikacja PSL i PGS, natomiast OPP (Overall Park &amp; Pipe) to zsumowana klasyfikacja halfpipe'u, slopestyle’u i big air’u.

</doc>
<doc id="5341552" url="https://pl.wikipedia.org/wiki?curid=5341552" title="Zbigniew Ropelewski">
Zbigniew Ropelewski

Zbigniew Krzysztof Ropelewski (ur. 5 marca 1958 w Przasnyszu) – polski nauczyciel, magister pedagogiki, dyrektor Zespołu Szkół Ponadgimnazjalnych im. mjra Henryka Sucharskiego w Przasnyszu.
Życiorys.
Zbigniew Ropelewski urodził się 5 marca 1958 w Przasnyszu. W 1972 ukończył Szkołę Podstawową nr 1. Absolwent Liceum Ogólnokształcącego im. KEN (1976). W 1982 uzyskał tytuł magistra inżyniera na Wydziale Maszyn i Urządzeń Rolniczych na Politechnice Białostockiej. 
W 1983 jako inżynier rozpoczął pracę w Zakładach Wytwórczych Aparatury Rozdzielczej w Przasnyszu, gdzie od 1984 na wydziale mechanicznym pracował jako konstruktor. 1 września 1984 podjął pracę w Zespole Szkół Zawodowych w Przasnyszu. W 1998 ukończył studia podyplomowe na Politechnice Białostockiej w zakresie informatyka. Do 31 sierpnia 1991 był zatrudniony w Zespole Szkół Zawodowych jako nauczyciel przedmiotów zawodowych, a od 1999 jako zastępca kierownika warsztatów szkolnych Zespołu Szkół Zawodowych. Następnie został ich kierownikiem. 
W roku 2002 nastąpiła reorganizacja szkoły. Zespół Szkół Zawodowych im. mjra Henryka Sucharskiego został przekształcony w Zespół Szkół Ponadgimnazjalnych im. mjra Henryka Sucharskiego. W skład ZSP weszły szkoły: 4 letnie technikum, 3 letnie liceum ogólnokształcące, 3 letnie liceum profilowane, 2 i 3 letnie Zasadnicze Szkoły Zawodowe. Organem prowadzącym zostało Starostwo Powiatowe w Przasnyszu. Szkoła otrzymała nowy sztandar. 1 września 2002 objął funkcję wicedyrektora Zespołu Szkół Ponadgimnazjalnych, którą pełnił do 31 sierpnia 2005. 1 września 2005 został mianowany na dyrektora, którym był do 31 sierpnia 2010. Następnie pracował w Zespole Szkół Ponadgimnazjalnych jako nauczyciel przedmiotów zawodowych mechanicznych.

</doc>
<doc id="5341554" url="https://pl.wikipedia.org/wiki?curid=5341554" title="Flaga Brzozowa">
Flaga Brzozowa



</doc>
<doc id="5341555" url="https://pl.wikipedia.org/wiki?curid=5341555" title="Królestwo wspólnotowe">
Królestwo wspólnotowe



</doc>
<doc id="5341557" url="https://pl.wikipedia.org/wiki?curid=5341557" title="William (książę Walii)">
William (książę Walii)



</doc>
<doc id="5341562" url="https://pl.wikipedia.org/wiki?curid=5341562" title="Formuła 2 – Monza 2022">
Formuła 2 – Monza 2022

Runda Formuły 2 na torze Autodromo Nazionale di Monza – trzynasta runda mistrzostw Formuły 2 w sezonie 2022.
Wyniki.
Kwalifikacje.
W sprincie kolejność pierwszej dziesiątki została odwrócona.
Źródło: FIA
Sprint.
Wyścig.
Źródło: FIA
Wyścig główny.
Wyścig.
Źródło: FIA
Klasyfikacja po zakończeniu rundy.
Kierowcy.
Źródło: FIA
Zespoły.
Źródło: FIA

</doc>
<doc id="5341564" url="https://pl.wikipedia.org/wiki?curid=5341564" title="SMS Fürst Bismarck (1897)">
SMS Fürst Bismarck (1897)

SMS Fürst Bismarck – niemiecki krążownik pancerny (klasyfikowany początkowo jako krążownik I klasy) z przełomu XIX i XX wieku, pierwsza jednostka tej klasy w niemieckiej flocie. Okręt miał wyporność 10 690 ton i osiągał prędkość ponad 18 węzłów, zaś jego główne uzbrojenie stanowiły cztery działa kalibru 24 cm umieszczone w dwóch wieżach. Krążownik został zwodowany 25 września 1897 roku w stoczni Kaiserliche Werft w Kilonii, a 1 kwietnia 1900 roku wcielono go do służby w Kaiserliche Marine. Jego patronem był kanclerz Otto von Bismarck. Jednostka służyła we Wschodnioazjatyckiej Eskadrze Krążowników, biorąc następnie ograniczony udział w I wojnie światowej. Okręt został wycofany ze służby w grudniu 1918 roku. Z listy floty skreślono go w czerwcu 1919 roku, po czym został złomowany w latach 1919–1920.
Projekt i budowa.
Objęcie tronu Cesarstwa Niemieckiego przez Wilhelma II w 1888 roku spowodowało początek rozbudowy floty wojennej, niezbędnej do zdobycia i utrzymania zamorskich posiadłości. W oparciu o założenia francuskiej doktryny Jeune École Minister Marynarki, admirał Friedrich Hollmann przekonał cesarza Wilhelma II o konieczności budowy silnie uzbrojonych i mających duży zasięg krążowników kolonialnych. Doprowadziło to do powstania dużych krążowników pancernopokładowych (klasyfikowanych ówcześnie jako krążowniki II klasy) typu "Victoria Louise", które jednak nie były zbyt udane, głównie ze względu na zawodne urządzenia napędowe i problemy ze statecznością. W latach 1893–1895 stworzono projekt następcy, który ze względu na silne uzbrojenie i dużą wyporność był właściwie jednostką o charakterystyce pośredniej między krążownikami pancernymi a pancernikami (podobnie jak rosyjskie pancerniki typu "Pierieswiet"). Okręt miał otrzymać uzbrojenie główne kalibru 24 cm, identyczne jak na budowanych w tym samym czasie pancernikach typu "Kaiser Friedrich III", a także siłownię o porównywalnej mocy. Koszty powstania takiego okrętu, niewiele niższe od kosztów pancernika, spowodowały zarzucenie budowy czterech jednostek tego typu, w rezultacie czego przyszły „Fürst Bismarck” pozostał okrętem unikatowym. Fundusze na jego budowę zostały wyasygnowane przez Reichstag w roku budżetowym 1895–1896.
Okręt zbudowany został w stoczni w Kilonii (nr stoczniowy 23). Miał być następcą planowanej do wycofania z linii korwety SMS „Leipzig” – (niem. "Ersatz–Leipzig"). Stępkę krążownika położono 1 kwietnia 1896 roku, a zwodowany został 25 września 1897 roku. Nazwę otrzymał na cześć kanclerza Rzeszy Ottona von Bismarcka. Koszt budowy okrętu wyniósł 18 mln 945 tys. marek. Był pierwszym niemieckim krążownikiem pancernym (w stosowanej wówczas nomenklaturze wielkim krążownikiem − "Großer Kreuzer"), klasyfikowanym do 1899 roku jako krążownik I klasy.
2 marca 1900 roku „Fürst Bismarck” został przypadkowo staranowany przez fregatę pancerną SMS „Sachsen”, nie odnosząc jednak poważniejszych uszkodzeń. Podczas prób morskich okręt osiągnął prędkość 18,5 węzła przy mocy 12 676KM i 18,7 węzła przy przeciążeniu maszyn do 13 622 KM (przy 113 obr./min).
Dane techniczne.
Charakterystyka ogólna.
Okręt był krążownikiem pancernym o sylwetce podobnej do jednostek typu "Victoria Louise", z podniesionym pokładem dziobowym. Kadłub o poprzeczno-wzdłużnym układzie wiązań podzielony był na 13 przedziałów wodoszczelnych, zaś dno podwójne obejmowało 59% jego długości. Dolna część stewy została wykonana z brązu, zaś podwodną część kadłuba pokryto blachą Muntza oddzieloną od poszycia wykonanymi z drewna plankami. Jednostka miała masywne nadbudówki, dwa kominy i dwa wysokie cylindryczne maszty palowe.
Krążownik miał długość całkowitą 127 metrów (125,7 metra na wodnicy), szerokość 20,4 metra i zanurzenie od 7,8 do 8,46 metra. Wyporność normalna (konstrukcyjna) wynosiła 10 690 ton, zaś pełna 11 461 ton (11 281 długich ton).
Załoga jednostki składała się z 36 oficerów i 585 podoficerów i marynarzy. W przypadku pełnienia funkcji okrętu flagowego liczebność załogi zwiększała się o 76 osób, z czego 14 stanowili oficerowie.
Urządzenia napędowe i pomocnicze.
Okręt był napędzany przez umieszczone w trzech oddzielnych maszynowniach trzy czterocylindrowe pionowe maszyny parowe potrójnego rozprężania, które napędzały poprzez wały napędowe trzy śruby napędowe (dwie zewnętrzne o średnicy 4,8 metra i środkową o średnicy 4,4 metra). Para była dostarczana przez cztery kotły wodnorurkowe Thornycroft o łącznej powierzchni grzewczej 1620 m², wyposażone łącznie w osiem palenisk i osiem kotłów cylindrycznych o łącznej powierzchni grzewczej 2112 m², które miały łącznie 32 paleniska (całość została zainstalowana w sześciu kotłowniach). Ciśnienie robocze kotłów wynosiło 12 at. Wszystkie kotły były opalane węglem, którego normalny zapas wynosił 900, a maksymalny 1400 ton.
Nominalna moc siłowni wynosiła 13 500 KM przy 115 obr./min, co pozwalało na osiągnięcie prędkości maksymalnej 18,7 węzła. Zasięg wynosił 4560 mil morskich przy prędkości 10 węzłów lub 3230 Mm przy prędkości 12 węzłów. Zużycie węgla przy mocy 13 500 KM wynosiło około 13 ton na godzinę, zaś przy prędkości ekonomicznej 8 węzłów 4 tony na godzinę. Na rufie znajdował się pojedynczy ster.
Energia elektryczna (prąd stały o napięciu 110 V) wytwarzana była przez pięć generatorów o łącznej mocy 325 kW.
Uzbrojenie.
Główne uzbrojenie krążownika składało się z czterech dział kalibru 24 cm SK L/40 C/97 w dwóch umieszczonych w osi okrętu dwudziałowych wieżach – po jednej na pokładzie dziobowym i rufie. Masa działa wynosiła 25,64 tony, a jego długość całkowita 9,55 metra; długość samej lufy wynosiła 8,87 metra. Działa wykorzystywały amunicję rozdzielnego ładowania: pociski o masie 140 kg wystrzeliwane były za pomocą umieszczonych w łuskach ładunków miotających o masie 40 kg. Kąt podniesienia lufy wynosił od -5 do +30°, zaś maksymalna donośność wystrzeliwanego z prędkością wylotową 835 m/s pocisku wynosiła 16 900 metrów. Szybkostrzelność wynosiła jeden-dwa strzały na minutę. Kąt ostrzału wież wynosił 270°. Zapas amunicji wynosił 312 sztuk (czyli 78 pocisków na działo).
Artyleria średniego kalibru składała się z 12 pojedynczych dział kalibru 15 cm SK L/40 C/97 (faktyczny kaliber działa wynosił 149,1 mm). Cztery działa umieszczono w wieżach, zaś pozostałe zainstalowano w kazamatach. Długość całkowita działa wynosiła 5,96 metra, długość lufy 5,54 metra, a jej masa 4460 kg. Działa także wykorzystywały amunicję rozdzielnego ładowania, a masa pocisku wynosiła od 45 do 51 kg. Kąt podniesienia lufy wynosił od -5 do +20°, zaś maksymalna donośność wystrzeliwanego z prędkością wylotową od 725 do 840 m/s pocisku wynosiła 13 700 metrów. Szybkostrzelność wynosiła od czterech do pięciu strzałów na minutę. Kąt ostrzału dział umieszczonych w wieżach wynosił około 180°, a tych w kazamatach 110°. Łączny zapas amunicji wynosił 1440 sztuk, czyli 120 pocisków na działo.
Artylerię do zwalczania torpedowców stanowiło 10 pojedynczych dział kalibru 8,8 cm SK L/30 C/89. Długość całkowita działa wynosiła 2,61 metra, długość lufy 2,38 metra, a masa lufy z zamkiem 665 kg. Strzelały one pociskami o masie 7 kg (cały nabój ważył 13,8 kg) z prędkością wylotową 590 m/s. Szybkostrzelność wynosiła do 15 strzałów na minutę, zaś łączny zapas amunicji wynosił 2500 sztuk (250 pocisków na działo). Prócz tego na pokładzie znalazło się 10 pojedynczych szybkostrzelnych działek kalibru 3,7 cm.
Broń torpedową stanowiło sześć wyrzutni kalibru 450 mm: jedna obracalna na rufie i pięć podwodnych (jedna na dziobie oraz po dwie z każdej burty), z łącznym zapasem 16 torped. Torpedy typu C45/91S miały długość 5,1 metra, masę 550 kg (w tym głowica bojowa 197 kg trotylu), a ich zasięg wynosił 1200 metrów przy prędkości 27 węzłów i 500 metrów przy prędkości 33,5 węzła.
Opancerzenie.
Pancerz okrętu miał łączną masę 3100 ton. Jego podstawowym elementem był wykonany ze stali Kruppa wąski pas burtowy o grubości maksymalnej 200 mm na wodnicy śródokręcia, zmniejszającej się w stronę dziobu i rufy do 30 mm i na dole do 100 mm, położony na warstwie drewna tekowego o grubości 200 mm. Pokład pancerny miał grubość 30 mm, a jego skosy 50 mm.
Wieże artylerii głównej były chronione od czoła pancerzem o grubości 200 mm (dach 40 mm). Wieże artylerii średniej i kazamaty miały grubość 100 mm, zaś maski dział kalibru 8,8 cm miały grubość 70 mm. Przednia wieża dowodzenia chroniona była płytami o grubości 200 mm i miała strop gruby na 30 mm, zaś zapasowa miała ściany o grubości 100 mm (strop 30 mm). Niezatapialność jednostki starano się powiększyć poprzez wypełnienie przestrzeni między poszczególnymi pomieszczeniami i elementami konstrukcyjnymi naklejanym warstwowo korkiem.
Służba.
SMS „Fürst Bismarck” został wcielony do służby w Kaiserliche Marine 1 kwietnia 1900 roku, w rocznicę urodzin patrona jednostki. Pierwszym dowódcą okrętu został mianowany komandor (niem. "Kapitän zur See") Heinrich von Moltke. W związku z trwającym w Chinach powstaniem bokserów 30 czerwca „Fürst Bismarck” opuścił Kilonię i udał się w rejs do Azji Wschodniej, zawijając po drodze do Gibraltaru, Port Saidu, Port Tewfik, Perim, Kolombo i Singapuru. 4 sierpnia okręt wyszedł z Singapuru w rejs do Tsingtao, eskortując transportowce wojska „Frankfurt” i „Wittekind”, docierając do portu przeznaczenia 13 sierpnia. 17 sierpnia „Fürst Bismarck” został okrętem flagowym Wschodnioazjatyckiej Eskadry Krążowników, dowodzonej przez wiceadmirała (niem. "Vizeadmiral") Felixa von Bendemanna (tworzyły ją ponadto krążowniki „Hansa”, „Hertha”, „Kaiserin Augusta”, „Irene”, „Gefion” i „Seeadler” oraz niszczyciel „Taku”). Po zajęciu przez wojska lądowe Fortów Taku „Fürst Bismarck”, „Hertha” i „Hela” 5 października zakotwiczyły nieopodal tych fortyfikacji. W listopadzie krążownik udał się do Nagasaki na remont siłowni, a po zakończeniu działań zbrojnych na początku 1901 roku przeszedł do Tsingtao. Latem tego roku krążowniki „Fürst Bismarck” i „Geier” oraz niszczyciele S 91 i S 92 odwiedziły kilka portów w Japonii, a we wrześniu „Fürst Bismarck” i S 91 zawinęły do Port Artur. Od października 1901 roku do 15 stycznia 1902 roku okręt był ponownie remontowany w Nagasaki (podczas trwania prac stoczniowych w listopadzie nastąpiła zmiana dowódcy jednostki – nowym dowódcą został komandor Carl Friedrich).
Na początku lutego 1902 roku jednostka odbyła rejs do Singapuru, a 15 lutego dowodzenie Eskadrą objął wiceadmirał Richard Geissler, wybierając krążownik „Fürst Bismarck” na swój okręt flagowy; 15 listopada 1903 roku zastąpił go na tym stanowisku kontradmirał (niem. "Konteradmiral") Curt von Prittwitz und Gaffron. W grudniu dowództwo okrętu objął komandor porucznik (niem. "Fregattenkapitän") Prowe. Podczas wojny rosyjsko-japońskiej okręty Eskadry zachowały ścisłą neutralność, uczestnicząc w ewakuacji obywateli niemieckich z Port Artur i Czemulpo, niszcząc dryfujące miny i pilnując internowanych w Tsingtao rosyjskich okrętów. W 1904 roku krążowniki „Fürst Bismarck” i „Hertha” przeszły 586 km w górę rzeki Jangcy, osiągając Wuchang, gdzie dowódca Eskadry złożył wizytę chińskiemu gubernatorowi prowincji Hubei. W połowie października 1905 roku krążowniki „Fürst Bismarck”, „Hertha” i „Seeadler” uczestniczyły w Szanghaju w uroczystości otwarcia tamtejszego klubu niemieckiego. W tym samym miesiącu okręt przeszedł remont w Tsingtao, przeprowadzony w oddanym do użytku doku pływającym o nośności 17 000 ton. W listopadzie nowym dowódcą krążownika został komandor porucznik Max Wilken. Następnie okręty Eskadry zostały wysłane do Szanghaju, by chronić niemiecki konsulat i klub. W styczniu 1906 roku krążownik odwiedził Holenderskie Indie Wschodnie, a w maju wraz z „Hansą” odbył wizytę w Japonii. 13 maja 1907 roku nowym dowódcą Eskadry został kontradmirał Carl von Coerper, który po podniesieniu flagi na „Fürst Bismarck” udał się wraz z krążownikiem „Niobe” do Japonii. W listopadzie dowództwo okrętu objął komandor porucznik Otto Wurmbach.
8 kwietnia 1909 roku „Fürst Bismarck” wyruszył w rejs do Niemiec, zawijając 29 kwietnia do Kolombo, gdzie nastąpiło przekazanie dowodzenia Niemieckiej Eskadry Wschodnioazjatyckiej na ręce kontradmirała Friedricha von Ingenohla, który zmierzał do Azji Wschodniej na pokładzie krążownika pancernego SMS „Scharnhorst”. 13 czerwca „Fürst Bismarck” dopłynął do Kilonii, gdzie 26 czerwca został tymczasowo wycofany ze służby. W 1910 roku okręt trafił do macierzystej stoczni w Kilonii na modernizację, która miała na celu przebudowę krążownika na torpedowy okręt szkolny. Trwające w latach 1910–1915 prace miały następujący zakres: wymieniono maszty na lżejsze kolumnowe, dwa działa kalibru 15 cm oraz całą broń małokalibrową, a także powiększono pomieszczenia torpedowe. Podczas modernizacji przystosowano również część kotłów do opalania paliwem płynnym i od tej pory okręt zabierał dodatkowo 120 ton oleju napędowego. Po zakończeniu remontu, już w trakcie trwania I wojny światowej, 28 listopada 1914 roku, bez kompletnej załogi, SMS „Fürst Bismarck” został ponownie wcielony do służby, a komendę nad okrętem objął komandor Ferdinand Bertram (dowódca Szkoły Artylerii Okrętowej). W lutym 1915 roku krążownik został przyporządkowany Dowództwu Prób Torpedowych jako okręt-cel, zaś od marca rozpoczął służbę jako okręt szkolny dla personelu obsługi maszynowni, przydzielony do I Inspektoratu Marynarki Wojennej w Kilonii. W kwietniu nowym dowódcą okrętu został komandor podporucznik (niem. "Korvettenkapitän") Eduard Bartels. We wrześniu 1916 roku jednostka została rozbrojona, a w listopadzie dowództwo okrętu objął komandor podporucznik Gustav Blockhuis. W 1917 roku służyła jako okręt szkolny dla dowódców podwodnych statków handlowych i sterowców marynarki, od września mając nowego dowódcę – komandora podporucznika Wilhelma Hollmanna.
SMS „Fürst Bismarck” został wycofany ze służby 31 grudnia 1918 roku, już po zakończeniu działań wojennych. Wiosną 1919 roku były krążownik pancerny wykorzystywany był jako pływające biuro dla niemieckich okrętów stacjonujących na Morzu Bałtyckim. 17 czerwca 1919 roku okręt został skreślony z listy jednostek floty i sprzedany firmie złomowej Brand &amp; Sohn z Dortmundu. Złomowanie krążownika zostało przeprowadzone w latach 1919–1920 w Rendsburg–Audorf.

</doc>
<doc id="5341575" url="https://pl.wikipedia.org/wiki?curid=5341575" title="Mirosława Błaszczak-Wacławik">
Mirosława Błaszczak-Wacławik

Mirosława Anna Błaszczak-Wacławik (ur. 2 lipca 1951 w Katowicach, zm. 2 czerwca 2022 w Tychach) – polska historyczka filozofii, działaczka opozycji w okresie PRL, wykładowczyni Uniwersytetu Śląskiego w Katowicach.
Życiorys.
Córka Wojciecha i Wandy. W 1974 ukończyła studia na Wydziale Filologicznych Uniwersytetu Śląskiego w Katowicach. Bezpośrednio po ukończeniu studiów rozpoczęła pracę naukowo-dydaktyczną w Instytucie Filozofii UŚ. W 1985 otrzymała stopień doktora filozofii.
W latach 1977–1981 należała do Polskiej Zjednoczonej Partii Robotniczej. W latach 1977–1980 współorganizowała grupę samokształceniową Komitet Samoobrony Robotników na UŚ. We wrześniu 1980 została członkinią Komitetu Założycielskiego NSZZ „Solidarność” na UŚ. W 1982 zwolniona z pracy na uczelni. W latach 1982–1986 zatrudniona w Hucie Baildon w Katowicach. Od 1982 współorganizowała hurtowe punkty kolportażu i siatki kolporterów oraz kolportowała wydawnictwa podziemne w Regionie Śląsko-Dąbrowskim. W latach 1982–1985 publikowała pod pseudonimem „Katarzyna” w pismach podziemnych „WiS” i „PIK”. Na przełomie marca i kwietnia 1982 współzakłada pierwszą, tzw. katowicką, Regionalną Komisję Wykonawczą „Solidarności” Regionu Śląsko-Dąbrowskiego. W latach 1982–1987 współpracowniczka Miejskiej Komisji Koordynacyjnej w Tychach.
W latach 1986–1990 pracowała w Miejskiej Bibliotece Publicznej w Tychach, zaś w latach 1990–2006 ponownie na Uniwersytecie Śląskim, w Instytucie Filozofii Wydziału Nauk Społecznych Uniwersytetu Śląskiego. W 2006 przeszła na emeryturę. Była wolontariuszką w hospicjum w Tychach.
Żona Grzegorza Wacławika. Pochowana na cmentarzu przy ul. Brynicy w Katowicach.

</doc>
<doc id="5341590" url="https://pl.wikipedia.org/wiki?curid=5341590" title="Mistrzostwa Europy w Koszykówce Mężczyzn 2022">
Mistrzostwa Europy w Koszykówce Mężczyzn 2022

Mistrzostwa Europy w Koszykówce Mężczyzn 2022 (oficjalna nazwa z ang. EuroBasket 2022) – 41. edycja mistrzostw Europy w koszykówce mężczyzn, których gospodarzami były Czechy, Gruzja, Niemcy i Włochy. Turniej był rozgrywany w dniach 1–18 września 2022. Broniąca tytułu reprezentacja Słowenii odpadła w ćwierćfinale. Złoty medal zdobyła reprezentacja Hiszpanii.
Losowanie.
Losowanie miało miejsce 29 kwietnia 2021 roku w Berlinie. Przed losowaniem drużyny zostały rozstawione w następujących koszykach:
Miejsce reprezentacji Rosji zajął zespół Czarnogóry.
Rozlosowano następujące grupy:
Faza pucharowa.
Wszystkie mecze fazy pucharowej są rozgrywane w hali Mercedes-Benz Arena w Berlinie.

</doc>
<doc id="5341611" url="https://pl.wikipedia.org/wiki?curid=5341611" title="Hitman (gra komputerowa)">
Hitman (gra komputerowa)



</doc>
<doc id="5341613" url="https://pl.wikipedia.org/wiki?curid=5341613" title="Santos Ortíz">
Santos Ortíz



</doc>
<doc id="5341628" url="https://pl.wikipedia.org/wiki?curid=5341628" title="Héctor Castellanos">
Héctor Castellanos

Héctor Enrique „Perrita” Castellanos Villatoro (ur. 28 grudnia 1992 w Teli) – honduraski piłkarz występujący na pozycji defensywnego pomocnika, reprezentant kraju, obecnie zawodnik Motagui.

</doc>
<doc id="5341640" url="https://pl.wikipedia.org/wiki?curid=5341640" title="Edwin Rodríguez">
Edwin Rodríguez

Edwin Alexander Rodríguez Castillo (ur. 25 września 1999 w Quimistán) – honduraski piłkarz występujący na pozycji skrzydłowego, reprezentant Hondurasu, od 2023 roku zawodnik Olimpii.

</doc>
<doc id="5341649" url="https://pl.wikipedia.org/wiki?curid=5341649" title="Połkownik Minkowo">
Połkownik Minkowo

Połkownik Minkowo () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 185 mieszkańców.

</doc>
<doc id="5341650" url="https://pl.wikipedia.org/wiki?curid=5341650" title="Zespół maltretowanej żony">
Zespół maltretowanej żony



</doc>
<doc id="5341652" url="https://pl.wikipedia.org/wiki?curid=5341652" title="Połkownik Swesztarowo">
Połkownik Swesztarowo

Połkownik Swesztarowo () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 162 mieszkańców.

</doc>
<doc id="5341653" url="https://pl.wikipedia.org/wiki?curid=5341653" title="Popgrigorowo">
Popgrigorowo

Popgrigorowo () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 104 mieszkańców.

</doc>
<doc id="5341654" url="https://pl.wikipedia.org/wiki?curid=5341654" title="Primorci">
Primorci

Primorci () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 95 mieszkańców.

</doc>
<doc id="5341658" url="https://pl.wikipedia.org/wiki?curid=5341658" title="Clément Mouhot">
Clément Mouhot

Clément Mouhot – francuski matematyk, od 2013 profesor na University of Cambridge. W pracy naukowej zajmuje się równaniami różniczkowymi cząstkowymi i fizyką matematyczną.
Życiorys.
Studiował w Lyonie, stopień doktora uzyskał w 2004 w École normale supérieure de Lyon (promotorem doktoratu był Cédric Villani). W latach 2005-2010 pracował w Centre national de la recherche scientifique, od 2010 jest związany z University of Cambridge, gdzie od 2013 jest profesorem . 
Swoje prace publikował m.in. w „Communications in Mathematical Physics”, „Archive for Rational Mechanics and Analysis”, „Journal of Statistical Physics” i najbardziej prestiżowych czasopismach matematycznych świata: „Acta Mathematica” i „Inventiones Mathematicae". Jest lub był redaktorem „Analysis &amp; PDE”, „Communications in Mathematical Physics”, „Archive for Rational Mechanics and Analysis” i „Journal of Statistical Physics”. 
W 2018 roku wygłosił wykład sekcyjny na Międzynarodowym Kongresie Matematyków w Rio de Janeiro, w 2019 na konferencji Dynamics, Equations and Applications (DEA 2019), a w 2016 wykład plenarny na European Congress of Mathematics. 
W 2014 otrzymał Whitehead Prize.

</doc>
<doc id="5341659" url="https://pl.wikipedia.org/wiki?curid=5341659" title="Chrząstka żuchwowa">
Chrząstka żuchwowa



</doc>
<doc id="5341660" url="https://pl.wikipedia.org/wiki?curid=5341660" title="Mistrzostwa Oceanii w Lekkoatletyce 2017">
Mistrzostwa Oceanii w Lekkoatletyce 2017

16. Mistrzostwa Oceanii w Lekkoatletyce – zawody lekkoatletyczne, które odbyły się na Stadionie Narodowym w stolicy Fidżi Suvie od 28 czerwca do 1 lipca 2017 roku. Suva po raz drugi była gospodarzem tych mistrzostw, poprzednio gościła lekkoatletów w 1990. W imprezie wystartowali zawodnicy z państw skupionych w Oceania Athletics Association, a także sportowcy z odrębnej reprezentacji Australii Północnej (złożonej z zawodników z Terytorium Północnego i północnej części Queenslandu).

</doc>
<doc id="5341664" url="https://pl.wikipedia.org/wiki?curid=5341664" title="Stanisław Bogusz">
Stanisław Bogusz



</doc>
<doc id="5341665" url="https://pl.wikipedia.org/wiki?curid=5341665" title="Język tagabili">
Język tagabili



</doc>
<doc id="5341666" url="https://pl.wikipedia.org/wiki?curid=5341666" title="Helena Skrzydlewska">
Helena Skrzydlewska

Helena Skrzydlewska (ur. 1925 w Łodzi, zm. 8 maja 2018) – związana z Łodzią właścicielka sieci kwiaciarni i zakładów pogrzebowych.
Jej rodzice byli łodzianami. Ojciec był legionistą, walczył podczas wojny polsko-bolszewickiej. Jej mąż, Ryszard Skrzydlewski (zm. 1973), pochodził z rodziny bogatych łódzkich ogrodników. Skrzydlewscy mieli największe gospodarstwo na Zarzewie. W czasie II wojny światowej Helena i Ryszard wspólnie działali w konspiracji, a po zakończeniu okupacji pobrali się.
Krótko przed wybuchem wojny podjęła naukę w szkole gospodarczej prowadzonej przez salezjanów przy ul. Wodnej (obecnie Zespół Szkół Salezjańskich im. Ks. Bosko). Pierwszą kwiaciarnię założyła po wojnie, przy gospodarstwie Skrzydlewskich, w dzielnicy Zarzew. W późniejszych latach, za pieniądze z wywłaszczeń majątku Skrzydlewskich, zakupiła ogrodnictwo przy ul. Marmurowej. Późniejsze założenie sieci kwiaciarni, jak również zakładu pogrzebowego, było pomysłem jej syna, Witolda Skrzydlewskiego. Rozszerzenie działalności firmy o usługi pogrzebowe nastąpiło w 1992 roku. Wedle słów samej Skrzydlewskiej, krok ten uchronił kwiaciarnie przed upadkiem. Sieć „H. Skrzydlewska” stała się największą siecią kwiaciarni w Polsce.
Była zaangażowana w łódzkie akcje charytatywne i społeczne. Wspierała finansowo instytucje takie jak Caritas Archidiecezji Łódzkiej, domy pomocy społecznej, Muzeum Historii Miasta Łodzi, Teatr Wielki, katolicki Teatr „Logos”. W 2005 roku założyła Klub Żużlowy Orzeł Łódź. Była sponsorką młodych sportowców z łódzkich klubów sportowych, fundatorką stypendiów naukowych na zagranicznych uczelniach w dziedzinie biblistyki i stypendium artystycznego w wyższej szkole baletowej. W 2006 otrzymała Nagrodę Miasta Łodzi, którą przekazała na cele charytatywne. W 2011 została odznaczona Złotym Krzyżem Archidiecezji Łódzkiej.
Oprócz syna, miała też starszą o siedem lat córkę Elżbietę. Helena Skrzydlewska została pochowana na cmentarzu Zarzew przy ul. Lodowej w Łodzi.

</doc>
<doc id="5341667" url="https://pl.wikipedia.org/wiki?curid=5341667" title="Chennai Open 2022">
Chennai Open 2022

Chennai Open 2022 – tenisowy turniej WTA kategorii WTA 250 w sezonie 2022 z cyklu Chennai Open rozgrywany w dniach 12–18 września 2022 roku w Ćennaju na kortach twardych o puli nagród wynoszącej 251 750 dolarów amerykańskich.

</doc>
<doc id="5341671" url="https://pl.wikipedia.org/wiki?curid=5341671" title="Opel Kadett B">
Opel Kadett B



</doc>
<doc id="5341672" url="https://pl.wikipedia.org/wiki?curid=5341672" title="Rajd Lyon-Charbonnières-Stuttgart-Solitude Deutschlandrallye 1971">
Rajd Lyon-Charbonnières-Stuttgart-Solitude Deutschlandrallye 1971

Rajd Lyon-Charbonnières-Stuttgart-Solitude Deutschlandrallye 1971 (24. Rallye Lyon-Charbonnières-Stuttgart-Solitude Deutschlandrallye) – 24 edycja rajdu samochodowego Rajd Stuttgart Lyon-Charbonnières Solitude rozgrywanego we Francji. Rozgrywany był od 5 do 7 marca 1971 roku. Była to druga runda Rajdowych Mistrzostw Europy w roku 1971, druga runda Rajdowych Mistrzostw RFN oraz trzecia runda Rajdowych Mistrzostw Francji.

</doc>
<doc id="5341673" url="https://pl.wikipedia.org/wiki?curid=5341673" title="Reprezentacja Fidżi U-23 w piłce nożnej mężczyzn">
Reprezentacja Fidżi U-23 w piłce nożnej mężczyzn

Reprezentacja Fidżi U-23 w piłce nożnej – olimpijska reprezentacja Fidżi, reprezentująca kraj podczas imprez międzynarodowych.
5 lipca 2015 reprezentacja ta odniosła rekordowe zwycięstwo w meczu przeciwko Mikronezji. W 2016 zadebiutowała na Igrzyskach Olimpijskich, odnosząc tam swoją najwyższą porażkę w historii – 0:10 w spotkaniu z reprezentacją Niemiec.

</doc>
<doc id="5341674" url="https://pl.wikipedia.org/wiki?curid=5341674" title="Chennai Open (WTA Tour)">
Chennai Open (WTA Tour)

Chennai Open – kobiecy turniej tenisowy kategorii WTA 250 zaliczany do cyklu WTA Tour, rozgrywany na kortach twardych w Ćennaju od sezonu 2022.
Zmagania odbywają się na obiekcie SDAT Tennis Stadium.

</doc>
<doc id="5341687" url="https://pl.wikipedia.org/wiki?curid=5341687" title="Mistrzostwa Świata w biegu na 100 km 2022">
Mistrzostwa Świata w biegu na 100 km 2022

31. Mistrzostwa Świata w biegu na 100 km 2022 – zawody lekkoatletyczne, które odbyły się 27 sierpnia 2022 w Bernau bei Berlin.

</doc>
<doc id="5341689" url="https://pl.wikipedia.org/wiki?curid=5341689" title="Werchnia Pysariwka">
Werchnia Pysariwka

Werchnia Pysariwka () – wieś na Ukrainie, w obwodzie charkowskim, w rejonie wołczańskim. W 2001 liczyła 111 mieszkańców, spośród których 92 posługiwało się językiem ukraińskim, 17 rosyjskim, 1 innym, a 1 się nie zdeklarował.

</doc>
<doc id="5341691" url="https://pl.wikipedia.org/wiki?curid=5341691" title="Lophodermium conigenum">
Lophodermium conigenum

Lophodermium conigenum (Brunaud) Hilitzer – gatunek grzybów z rodziny łuszczeńcowatych ("Rhytismataceae"). Jeden z patogenów wywołujących chorobę sosny ("Pinus") o nazwie wiosenna osutka sosny.
Systematyka i nazewnictwo.
Pozycja w klasyfikacji według Index Fungorum: "Lophodermium, Rhytismataceae, Rhytismatales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten opisał w 1888 r. Paul Brunaud nadając mu nazwę "Lophodermium pinastri" f. "conigenum". Obecną, uznaną przez Index Fungorum nazwę nadał mu Alfred C. Hilitzer w 1929 r.
Synonimy:
Morfologia.
Pyknidia pod naskórkiem żywiciela, o długości 350–450 μm, często zlewające się z sobą. Konidia o długości 5–7,5 μm.
Apotecja zanurzone, o długości 900–2000 µm, powstające na obu stronach igieł (mniej niż 20% po stronie odosiowej), w stanie wilgotnym czarne, w stanie suchym czarne tylko na środku, na mniej niż 1/4 całkowitej powierzchni owocnika, pozostała część szara otoczona czarną linią. Pokryte są z obu stron naskórkiem żywiciela, ale ich środek wystaje powyżej naskórka. Na porażonych igłach występują rzadkie, rozproszone brązowe pasemka biegnące w poprzek igły. Wstawki o długości worka, z haczykowatymi końcami, wygięte lub proste i nienabrzmiałe. Worki 160–215 × 11,5–14 µm, cylindryczne, bardzo krótkie, z tępym lub ostrym wierzchołkiem, cienkościenne, niebarwiące się jodem. Askospory wydostają się z nich przez maleńki otwór na szczycie, 8-zarodnikowe. Askospory o długości 90–130 μm, szerokości około 2–3 μm, nitkowate, czasami zwinięte spiralnie na górnym końcu worka, bezprzegrodowe, otoczone szeroką galaretowatą osłoną.
Rozprzestrzenia się poprzez askospory.
Występowanie.
W Europie jest rozprzestrzeniony, jego stanowiska podano także w USA, gdzie jednak nie jest pospolity. Występuje także w Nowej Zelandii.
Głównymi żywicielami "Lophodermium conigenum" są głównie sosny ("Pinus") dwu i trzyigłowe, w tym "Pinus brutia", "P. densiflora", "P. montana", "P. mugo", "P. nigra", "P. resinosa", "P. sylvestris", "P. tabuliformis", "P. contorta", "P. halepensis", "P. pinea" i "P. radiata". Zasiedla zielone igły na drzewie, nie dając żadnych objawów. Gdy igły takie obumrą porażone przez inne pasożyty, "L. conigenum" rozwija się na nich nadal jako grzyb saprotroficzny i wytwarza askospory.

</doc>
<doc id="5341697" url="https://pl.wikipedia.org/wiki?curid=5341697" title="Desmond Higham">
Desmond Higham

Desmond J. Higham – matematyk, od 2019 profesor Uniwersytetu Edynburskiego. W pracy naukowej zajmuje się analizą numeryczną.
Życiorys.
Studiował na Victoria University of Manchester (obecnie Uniwersytet Manchesterski), gdzie w 1988 uzyskał też stopień doktora. Zanim w 2019 został profesorem Uniwersytetu Edynburskiego przez wiele lat pracował na University of Strathclyde.
Swoje prace publikował m.in. w „BIT Numerical Mathematics”, „IMA Journal of Numerical Analysis”, „SIAM Journal on Numerical Analysis” i „Numerische Mathematik".
W 2019 roku wygłosił wykład sekcyjny na konferencji Dynamics, Equations and Applications (DEA 2019). W 2006 został członkiem Royal Society of Edinburgh, a w 2020 nagrodzony Shephard Prize.

</doc>
<doc id="5341698" url="https://pl.wikipedia.org/wiki?curid=5341698" title="Katedra Świętego Krzyża w Kadyksie">
Katedra Świętego Krzyża w Kadyksie

Katedra Świętego Krzyża (hiszp. "Catedral de la Santa Cruz"), znana również jako Nowa Katedra (hiszp. "Catedral Nueva") – rzymskokatolicka świątynia znajdująca się w Hiszpańskim mieście Kadyks. Siedziba diecezji Kadyksu i Ceuty.
Historia.
Pierwotnie katedrą był dzisiejszy kościół Świętego Krzyża, zwany Starą Katedrą (hiszp. "Catedral Vieja"). Budowa Nowej Katedry rozpoczęła się w 1722. Pracami początkowo kierował Vicente Acero. W 1739 projektantem został Gaspar Cayón, a w 1757 jego siostrzeniec, Torcuato Cayón. Po śmierci Cayóna w 1783 kierownictwo przejął Miguel Olivares, w 1790 – Manuel Machuca, a w 1832 – Juan Daura. Budowę ukończono w 1838.
Architektura i wyposażenie.
Świątynia barokowo-rokokowo-klasycystyczna, wzniesiona z marmuru i wapienia. Naczółek wieńczący fasadę zdobi rzeźba Chrystusa Zbawiciela. Po obu stronach elewacji znajdują się wieże-dzwonnice. Portal główny zdobią korynckie kolumny, po dwie z dwóch stron wejścia. Nad skrzyżowaniem naw znajduje się kopuła.
Krypty katedralne wzniesiono w latach 1730-1732, znajdują się w nich groby biskupów i prałatów. Prócz nich pochowani są tu również kompozytor Manuel de Falla i poeta José María Pemán, również są tam przechowywane relikwie św. Wiktorii.
Starsze z organów wykonano na przełomie XVI i XVII wieku, oryginalnie znajdowały się w Starej Katedrze. Drugie z nich wykonali w 1870 organmistrzowie Otín i Roqués.

</doc>
<doc id="5341700" url="https://pl.wikipedia.org/wiki?curid=5341700" title="Mikołaj Szyszłowski-Sarmat">
Mikołaj Szyszłowski-Sarmat



</doc>
<doc id="5341704" url="https://pl.wikipedia.org/wiki?curid=5341704" title="Wu Tung-lin">
Wu Tung-lin

Wu Tung-lin (; ur. 12 maja 1998 w Taizhongu) – tajwański tenisista, reprezentant kraju w rozgrywkach Pucharu Davisa.
Kariera tenisowa.
W karierze zwyciężył w jednym singlowym i jednym deblowym turnieju cyklu ATP Challenger Tour. Ponadto wygrał dwa singlowe turnieje rangi ITF.
W 2019 roku, podczas Uniwersjady w Neapolu, wraz z Tsengiem Chun-hsinem zdobył brązowy medal w grze drużynowej mężczyzn.
W rankingu gry pojedynczej najwyżej był na 178. miejscu (8 sierpnia 2022), a w klasyfikacji gry podwójnej na 330. pozycji (13 czerwca 2022).

</doc>
<doc id="5341709" url="https://pl.wikipedia.org/wiki?curid=5341709" title="LucasArts">
LucasArts



</doc>
<doc id="5341711" url="https://pl.wikipedia.org/wiki?curid=5341711" title="Ajla Tomljanovic">
Ajla Tomljanovic



</doc>
<doc id="5341712" url="https://pl.wikipedia.org/wiki?curid=5341712" title="S.O.S. (singel Indilii)">
S.O.S. (singel Indilii)



</doc>
<doc id="5341713" url="https://pl.wikipedia.org/wiki?curid=5341713" title="Slovenia Open 2022">
Slovenia Open 2022

Slovenia Open 2022, właśc. Zavarovalnica Sava Portorož 2022 – tenisowy turniej WTA kategorii WTA 250 w sezonie 2022 z cyklu Slovenia Open rozgrywany w dniach 12–18 września 2022 roku w Portorožu na kortach twardych o puli nagród wynoszącej 203 024 euro.

</doc>
<doc id="5341717" url="https://pl.wikipedia.org/wiki?curid=5341717" title="Thalassidion">
Thalassidion



</doc>
<doc id="5341718" url="https://pl.wikipedia.org/wiki?curid=5341718" title="HMV Group">
HMV Group



</doc>
<doc id="5341732" url="https://pl.wikipedia.org/wiki?curid=5341732" title="Moaner">
Moaner

Moaner – utwór zespołu Underworld, wydany nakładem Junior Boy’s Own i Warner Bros. Records jako singel 5 czerwca i 21 lipca 1997 roku. Pierwotnie znalazł się na ścieżce dźwiękowej filmu Batman i Robin z 1997 roku. W 1999 roku umieszczony został na albumie "Beaucoup Fish".
Wydanie.
5 czerwca 1997 roku wytwórnia Junior Boy’s Own wydała „Moaner” jako singel promo w liczbie 100 kopii. Utwór został oficjalnie wydany jako singel 21 lipca 1997 roku w Europie nakładem Warner Bros. Records. W tym samym roku został wydany (jako promo) w Stanach Zjednoczonych.
Lista utworów.
Wydanie europejskie.
Lista według Discogs:
Batman-Side
Robin-Side
Wydanie amerykańskie.
Lista według Discogs:
Side 1
Side 2
Odbiór.
Opinie krytyków.
Według Gavina Millera z Drowned in Sound Moaner to „imprezowa atrakcja w tempie 1000 uderzeń na minutę”.
Zdaniem Johna Mulveya z NME „'Moaner' jest niemal przytłaczający: mroczny, długi i coraz mocniej wyrywający się do kulminacji za kulminacją, z Karlem Hyde’em bawiącym się w skojarzenia słowne na temat miast i chłopców”.

</doc>
<doc id="5341739" url="https://pl.wikipedia.org/wiki?curid=5341739" title="Dom Ariański">
Dom Ariański

Dom Ariański w Pińczowie – zabytkowy budynek znajdująca się w Pińczowie w dzielnicy Mirów. Obecnie mieści jeden z oddziałów Muzeum Regionalnego. 
Dom Ariański zbudowano w południowo-wschodnim narożniku rynku mirowskiego na przełomie XVI/XVII w. Po zniszczeniach obu wojen światowych został odnowiony w 1948 roku. W latach 2020-2021 przeszedł gruntowną rewitalizację i mieści obecnie oddział muzeum. Są w nim organizowane różnego rodzaju wystawy czasowe.
Budynek zwany jest niekiedy niesłusznie „Drukarnią Ariańską”, jednak nigdy nie pełnił funkcji drukarni, co potwierdziły przeprowadzone badania. 

</doc>
<doc id="5341740" url="https://pl.wikipedia.org/wiki?curid=5341740" title="EFM SHOW">
EFM SHOW



</doc>
<doc id="5341741" url="https://pl.wikipedia.org/wiki?curid=5341741" title="Katedra Świętej Trójcy w Gibraltarze">
Katedra Świętej Trójcy w Gibraltarze

Katedra Świętej Trójcy (ang. "Cathedral of the Holy Trinity") – anglikańska świątynia znajdująca się w Gibraltarze, siedziba diecezji w Europie.
Historia.
Pierwotne plany katedry sporządził w 1740 Peter Harrison. Z czasem projekt zmodyfikowano i dodano do niego elementy mauretańskie. Budowę kościoła rozpoczęto w 1825 i ukończono w 1832. Nie wzniesiono planowanej przez Harrisona wieży. Poświęcony w 1838 w obecności królowej Adelajdy, wdowy po królu Wilhelmie IV Hanowerskim. W 1842 lub 1843 (źródła podają różne daty) podniesiony do godności katedry.
Świątynia ucierpiała podczas eksplozji statku RFA Bedenham 27 kwietnia 1951 – doszło do przesunięcia dachu i zniszczenia witraży. Naprawę zniszczeń ukończono przed tamtorocznym Bożym Narodzeniem. W 1997 katedra została wyremontowana.
Architektura i wyposażenie.
Świątynia neomauretańska, trójnawowa. Na emporze znajdują się organy z 1880 roku, wykonane przez warsztat Bryceson&amp;Ellis. Znajdują się w obecnym miejscu od 1952. Odrestaurowane w latach 90. XX wieku i w 2017.

</doc>
<doc id="5341746" url="https://pl.wikipedia.org/wiki?curid=5341746" title="Herbert Scherzert">
Herbert Scherzert



</doc>
<doc id="5341752" url="https://pl.wikipedia.org/wiki?curid=5341752" title="Kościół św. Barbary i klasztor kapucynów w Kalkarze">
Kościół św. Barbary i klasztor kapucynów w Kalkarze

Kościół św. Barbary (, ), znany też jako kościół św. Liberaty (, ) – rzymskokatolicki kościół znajdujący się w Kalkarze na Malcie. Kościół należy do parafii św. Józefa w tej miejscowości. Do kościoła przylega klasztor kapucynów, którzy prowadzą posługę duszpasterską w kościele. 
Historia.
Niejaki Giuseppe Valerio Abela podarował kapucynom działkę na terenie zwanym „tal-Għasli” w Kalkarze, aby ci mogli zbudować nań klasztor i kościół. Kamień węgielny pod nowe budynki, pobłogosławiony przez arcybiskupa Paula Alphérana de Bussan położony został 18 czerwca 1736 roku. Projektantem obu budynków był mnich-kapucyn Fra Giuseppe, zaś koszty budowy zostały pokryte ze zbiórki pieniędzy, w tym od wielkiego mistrza António Manoela de Vilheny. Kościół i klasztor zostały zaingurowane i pobłogosławione 2 sierpnia 1743 roku, zaś kościół pod wezwaniem św. Barbary konsekrowany 18 czerwca 1747 roku.
Architektura.
Wygląd zewnętrzny.
Kościół jest prosty i zbudowany w stylu narzuconym przez sam zakon kapucynów. Przed fasadą kościół posiada portyk z czterema dużymi kolumnami i małą, z jednym dzwonkiem, dzwonnicą typu "bell-cot" z tyłu.Z przodu portyku znajdują się dwa duże kamienne posągi w niszach, po jednej z każdej strony. Przedstawiają one dwie kobiety, przypuszczalnie św. Barbarę i św. Liberatę. Fasada ta została przebudowana na początku XIX wieku po tym, jak została uszkodzona podczas blokady Francuzów przez Maltańczyków. Posągi są wykonane z kamienia, ale nie jest znany ich wykonawca.
Z posągami wiąże się pewna tajemnica. W pobliżu stóp lewej figury znajduje się wieża na szczycie czegoś, co wygląda jak płomień, podczas gdy u stóp prawej figury widoczny jest tylny koniec działa. Te dwa symbole związane są ze św. Barbarą. Na cokole lewej figury, spod resztek czarnej farby, którą zrobiony był napis "Santa Barbara" wyziera wyraźnie wykuty napis "Santa Liberata", to samo jest na sąsiednim cokole – pod złuszczającym się napisem "Santa Liberata" widać wykuty napis "Santa Barbara". Kto i dlaczego zamienił imiona świętych pozostaje niewiadomą. Na starych zdjęciach sprzed II wojny światowej nie widać żadnych napisów na cokołach.
Po lewej stronie przylega do kompleksu kwadratowa wieża z zegarami, które zostały wykonane w 1873 roku przez Mikelanġela Sapiano. 
Warto też wspomnieć, że po prawej stronie placu przed kościołem znajduje się mała kaplica poświęcona Matce Bożej z Lourdes.
Wnętrze.
Projekt ołtarza głównego wykonał architekt Romano Carapecchia, a zapłacił za niego Frà Philipp Wilhelm von Nesselrode und Reichenstein, który był wielkim bajlifem języka niemieckiego.
Obraz tytularny.
Obraz tytularny przedstawia "Męczeństwo św. Barbary" i został namalowany w roku 1739 przez włoskiego artystę Agostino Masucciego (1691–1758) na zlecenie von Nesselrodego. Na obrazie o wymiarach 289x169 cm przedstawiona jest klęcząca św. Barbara ubrana w proste szaty. Po lewej stronie jej ojciec Dioscorus, ubrany jak rzymski żołnierz, wyciąga miecz z pochwy, aby odciąć jej głowę. Na szczycie obrazu Madonna z Dzieciątkiem i towarzyszące im trzy małe aniołki. Prawy z nich trzyma w dłoni palmę i wieniec, które są odpowiednio dwoma symbolami męczeństwa i zwycięstwa. Po prawej stronie Masucci namalował wieżę z trzema oknami, która jest typowym symbolem związanym ze świętą. Po lewej stronie scena miasta, prawdopodobnie Rzymu ze względu na małą piramidę w pobliżu murów miejskich, prawdopodobnie grobowca Cestiusza. Masucci pracował nad tym obrazem w Rzymie i jest on dziś uważany za ważny przykład stylu w malarstwie panującego w Rzymie w pierwszej połowie XVIII wieku.Obraz był naprawiany po II wojnie światowej oraz w roku 1996, w oby przypadkach po uszkodzeniach, zaś od grudnia 2010 do września 2011 został poddany gruntownej renowacji z zastosowaniem najnowszych środków i technik.
Kaplice.
Poza ołtarzem głównym z kościele znajduje się sześć ołtarzy bocznych umieszczonych w kaplicach, po trzy z każdej strony nawy.
Zaczynając od ołtarza głównego, po lewej stronie patrząc od drzwi, znajdują się:
Po prawej zaś stronie nawy znajdują się:
Inne dzieła sztuki.
Inne obrazy w kościele zasługujące na uwagę to "Święta Filomena" Ġiużeppi Hyzlera, oraz "Święty Franciszek z Asyżu" i "Święty Dominik", dzieła Antona Falzona, wykonane w 1862 roku i umieszczone po obu stronach obrazu tytularnego.
Posąg św. Jana Ewangelisty wykonał Karlu Darmanin. Antonio Zammit namalował portrety generała kapucynów, dwóch prowincjałów, dwóch gwardzistów i Ojca Świętego. W klasztorze znajdują się też portrety wielkiego mistrza Manoela de Vilheny, bajlifa Solaro i Giuseppe Abeli, wielkich dobroczyńców tego klasztoru.
W niszy, która znajduje się pomiędzy kaplicami św. Franciszka z Asyżu i św. Antoniego z Padwy, ambona wsparta na konfesjonale. Również w niszy, która znajduje się naprzeciw, pomiędzy kaplicami Niepokalanego Poczęcia i św. Feliksa z Cantalicjo, znajduje się marmurowa tablica upamiętniająca konsekrację tego kościoła przez biskupa Paula Alpherana de Bussan w dniu 18 czerwca 1747 roku.
Kościół jest pełen nagrobków, tablic pamiątkowych, małych posągów, małych obrazów, żyrandoli, lamp i innych dekoracji. Płyty nagrobne zmarłych można znaleźć również w niektórych korytarzach za kaplicami, prowadzącymi do zakrystii. Na ścianach wokół kościoła znajduje się również zestaw dużych obrazów "Via Sagra", każdy w rzeźbionej drewnianej ramie.
Z tyłu kościoła znajdują się dwie kropielnice wykonane z szarego marmuru, po jednej z każdej strony drzwi wejściowych.
Nad drzwiami wejściowymi znajduje się również spora drewniana galeria.
Inne.
Ciekawym szczegółem związanym z tym kościołem jest fakt, że ludzie znają go bardzo dobrze jako "Santa Liberata". Powodem tego jest to, że w XVIII wieku z Rzymu zostały sprowadzone do tego kościoła relikwie św. Liberaty. Zbudowano ołtarz, a w jego mensie umieszczono relikwie. Są one nadal wystawione na cześć publiczną i dlatego ludzie nazywają ten kościół „Santa Liberata”. Szczątki zostały przekazane maltańskim kapucynom przez papieża Benedykta XIV. Ze szczątkami przywieziono również ampułkę z krwią oraz zaświadczenie autentyczności stwierdzające, że szczątki zostały zabrane z rzymskiego cmentarza San Kallisto.Tutaj należy pamiętać, że wiele z tych „świętych ciał”, które mamy w naszych kościołach, to szczątki męczenników, które znaleziono w katakumbach w Rzymie. Nie zidentyfikowano ich i dlatego nadano im nazwy opisujące niektóre cnoty, takie jak Candida (Czysta), Felicita (Szczęśliwa), Maximus (Wielki), Costanza (Wierna), Victorius (Zwycięzca) i Liberata (Wyzwolona).
Były sędzia Giovanni Bonello, w jednej z książek z serii „Histories of Malta” (tom 12, Confusions and Conclusions), mówi na ten temat i spekuluje (z przymrużeniem oka), że… papież wybrał imię "Santa Liberata" dla tych szczątków, ponieważ kapucyni, którzy złożyli prośbę, znani są z noszenia brody.
Kościół dziś.
Obecnie kościół i klasztor są centrum lokalnej działalności duszpasterskiej. Msze święte odprawiane są codziennie rano, a kolejna wieczorem, w ciągu tygodnia, latem i zimą. 
Ochrona dziedzictwa kulturowego.
27 sierpnia 2012 roku kościół i klasztor zostały wpisane na listę National Inventory of the Cultural Property of the Maltese Islands pod numerem 00651.

</doc>
<doc id="5341755" url="https://pl.wikipedia.org/wiki?curid=5341755" title="Kaplica Zwiastowania Pańskiego w Kirkop">
Kaplica Zwiastowania Pańskiego w Kirkop

Kaplica Zwiastowania Pańskiego (, ) – rzymskokatolicka kaplica znajdująca się w wiosce Kirkop na Malcie. Jest to jedyna kaplica filialna parafii św. Leonarda w tej miejscowości. 
Historia.
Achille Ferres podaje, że pierwszy kościół w tym miejscu powstał w 1450 roku dzięki datkom wiernych. Horatio C.R. Vella natomiast w książce „Ħal Kirkop u l-inħawi ta' madwaru” pokazuje zdjęcie tylnej ściany kościoła i pisze, że ściana ta jest „prawdopodobnie oryginalna, a więc średniowieczna, zbudowana ok. 1300 roku”. Mógł zatem istnieć w tym miejscu jeszcze starszy, niż podaje Ferres, kościół.Prałat Pietro Dusina, wizytator apostolski na Malcie w 1575 roku, zanotował w swym raporcie, że ówczesny kościół poza ołtarzem i drewnianymi drzwiami nie miał nic. W roku 1621 kaplica została zdesakralizowana do roku 1636, kiedy nastąpiła jej przebudowa.Świątynia funkcjonowała również w XVIII wieku. Ponieważ pochowane są tam ofiary epidemii dżumy, biskup Alpheran de Bussan podczas wizyty 25 kwietnia 1754 roku nakazał proboszczowi z Kirkop pobłogosławić groby zmarłych w Dzień Zmarłych.W roku 1781 Lorenzo Chircop przekazał na kościół darowiznę w wysokości 40 scudów i został również w tym samym roku mianowany jego opiekunem. Suma ta była jak na tamte czasy pokaźna i dlatego niewykluczone, że w tym czasie kaplica otrzymała swój ostateczny wygląd, jaki znamy dzisiaj.
Architektura.
Wygląd zewnętrzny.
Kaplica ma kształt prostokąta z dachem beczkowym. Jej fasada jest prosta, z dwoma całkowicie gładkimi pilastrami w narożach, ozdobiona jest dwoma cylindrycznymi rzygaczami w kształcie luf armatnich, po jednym z każdej strony. Na szczycie prostego i gładkiego trójkątnego frontonu znajduje się niewielka dzwonnica "bell-cot" mogąca pomieścić jeden dzwon, dziś pusta. Ta mała dzwonnica jest ozdobiona z każdej strony kamiennym zwojem, na jej szczycie znajduje się mały kamienny krzyż.
Drzwi kościoła, zarówno główne od frontu, jak i boczne, ozdobione są kamienną rzeźbioną ramą, typową dla sztuki z połowy XVII lub XVIII wieku, która została wprowadzona na Maltę przez włoskiego architekta Francesco Buonamiciego. Ciekawostką jest rzucająca się w oczy obecność twarzy anioła nad drzwiami, która zawsze była obecna w sakralnej architekturze włoskiego baroku i która była ozdobą często wykorzystywaną przez Buonamiciego w pracach na Malcie, Sycylii i w Lukce. Buonamici był architektem-rezydentem zakonu joannitów w latach 1635–1659. Nad drzwiami dostrzec można rodzaj kamiennego łuku. Łuki te wzmacniały konstrukcję drzwi i przenosiły ciężar ściany z górnej części tych ostatnich na boki; wydają się one być integralną częścią oryginalnej konstrukcji ściany kaplicy. Dwoje drzwi jest mniej więcej tej samej wielkości i kształtu zarówno wewnątrz, jak i na zewnątrz. Rzeźba, która na nich jest, choć nie jest dokładnie taka sama, jest bardzo zbliżona. Boczne drzwi wychodzą dziś na Misraħ Kirkop, niegdyś cmentarz ofiar dżumy, z kamiennym krzyżem na kolumnie.
Przed kościołem znajduje się niewielki placyk, podniesiony o stopień w stosunku do sąsiedniej ulicy, do bocznych drzwi prowadzi bezpośrednio z ulicy kilka schodów.
Wnętrze.
Od wewnątrz kaplica ma ten sam prostokątny kształt. Przykryta jest sklepieniem beczkowym z kilkoma kamiennymi żebrami, które są wsparte na gzymsie oddzielającym ściany poniżej i obiegającym wnętrze. Przy każdych drzwiach od wewnątrz na ścianie znajduje się kropielnica.
Prezbiterium z absydą jest nieco węższe od szerokości całej kaplicy i jest podwyższone od nawy o stopień. W środku jest jeden kamienny (Camilleri podaje "drewniany") ołtarz z prostą predellą zawierającą małe tabernakulum. Na predelli prosta szklana gablota, w której umieszczona jest monstrancja Najświętszym Sakramentem dla kultu wiernych. Ołtarz zdobi także zestaw sześciu świeczników. Po obu stronach ołtarza znajdują się niewielkie figury aniołów na żelaznych cokołach.
Po lewej stronie ołtarza znajdują się drzwi prowadzące do niewielkiego schowka oraz krótka kamienna ławeczka. W przedniej części kościoła, wysoko nad ołtarzem i nad obrazem tytularnym, znajduje się dość duże kwadratowe okno, które rzuca światło na prezbiterium, brak jest natomiast okna nad głównymi drzwiami, jak zazwyczaj bywa w małych kaplicach.
Obecnie podłoga jest w całości wykonana z płyt wapiennych, zarówno w części nawy jak i prezbiterium.
Obraz tytularny.
Nie wiadomo, kto namalował znajdujący się dziś w kaplicy obraz tytularny. Obraz ten przedstawia klęczącą Madonnę i anioła przynoszącego Jej wiadomość. W górnej części obrazu Duch Święty pojawia się w postaci gołębicy, rzucając na Madonnę swoją łaskę, przedstawioną jako promień światła. Obraz ten otoczony jest szeroką ramą, a pośrodku na szczycie znajduje się owalny kartusz z napisem „Et Verbum Dei Caro Factum Est” – co oznacza „A Syn Boży stał się Człowiekiem”.
Inne dzieła sztuki.
W kaplicy znajdują się obrazy, m.in.:
a także nieużywane już meble kościelne: rzeźbiona drewniana ambona oraz drewniany konfesjonał, dawniej w kościele parafialnym.
Świątynia dziś.
Obecnie kaplica służy jako miejsce adoracji Najświętszego Sakramentu.
Ochrona dziedzictwa kulturowego.
27 września 2013 kaplica została wpisana na listę National Inventory of the Cultural Property of the Maltese Islands pod numerem 1873.

</doc>
<doc id="5341759" url="https://pl.wikipedia.org/wiki?curid=5341759" title="Eurowizja (ujednoznacznienie)">
Eurowizja (ujednoznacznienie)



</doc>
<doc id="5341765" url="https://pl.wikipedia.org/wiki?curid=5341765" title="Reinaldo (ur. 1989)">
Reinaldo (ur. 1989)

Reinaldo Manoel da Silva (ur. 28 września 1989 w Porto Calvo) – brazylijski piłkarz występujący na pozycji lewego obrońcy, obecnie zawodnik São Paulo.

</doc>
<doc id="5341770" url="https://pl.wikipedia.org/wiki?curid=5341770" title="AMZ Tur 2">
AMZ Tur 2



</doc>
<doc id="5341775" url="https://pl.wikipedia.org/wiki?curid=5341775" title="Secret Invasion (serial telewizyjny)">
Secret Invasion (serial telewizyjny)



</doc>
<doc id="5341777" url="https://pl.wikipedia.org/wiki?curid=5341777" title="Tung-Lin Wu">
Tung-Lin Wu



</doc>
<doc id="5341781" url="https://pl.wikipedia.org/wiki?curid=5341781" title="Luis Segovia">
Luis Segovia

Luis Geovanny Segovia Vega (ur. 26 października 1997 w Quito) – ekwadorski piłkarz występujący na pozycji środkowego obrońcy, reprezentant kraju, obecnie zawodnik Independiente del Valle.

</doc>
<doc id="5341785" url="https://pl.wikipedia.org/wiki?curid=5341785" title="Raphaël Krikorian">
Raphaël Krikorian

Raphaël Krikorian (ur. 22 kwietnia 1968 w Reims) – francuski matematyk, od 2015 profesor na CY Cergy Paris Université. W pracy naukowej zajmuje się układami dynamicznymi.
Życiorys.
W latach 1987–1990 studiował w École polytechnique, gdzie w 1996 uzyskał też stopień doktora (jego promotorem był Michael Herman). Od 2015 jest profesorem na CY Cergy Paris Université.
Swoje prace publikował m.in. w „Annals of Mathematics”, „Duke Mathematical Journal” i „Inventiones Mathematicae". Jest redaktorem „Journal of Dynamics and Differential Equations” i „Journal of Modern Dynamics”. 
W 2018 roku wygłosił wykład sekcyjny na Międzynarodowym Kongresie Matematyków w Rio de Janeiro, a w 2019 na konferencji Dynamics, Equations and Applications (DEA 2019). 

</doc>
<doc id="5341793" url="https://pl.wikipedia.org/wiki?curid=5341793" title="Jerzy Bociong">
Jerzy Bociong

Jerzy Bociong (ur. 15 kwietnia 1929, zm. 5 października 2004) – polski dyplomata, ambasador w Indonezji (1968–1972).
Życiorys.
Syn Konstantego. Pracował w ambasadzie w Londynie jako II sekretarz (1957–1960), ambasadzie w Tokio jako I sekretarz (ok. 1965). W latach 1968–1972 ambasador w Indonezji, akredytowany także w Malezji.
W 1955 „za zasługi w pracy zawodowej w dziedzinie administracji państwowej” został odznaczony Srebrnym Krzyżem Zasługi.
Pochowany na Cmentarzu Komunalnym Północnym w Warszawie.

</doc>
<doc id="5341795" url="https://pl.wikipedia.org/wiki?curid=5341795" title="Aaron Abraham Kabak">
Aaron Abraham Kabak

Aaron Abraham Kabak (Aharon Awraham Kabak, ; ur. 28 grudnia 1880 lub 29 grudnia 1883 w Smorgoniach, zm. 18 listopada 1944 w Jerozolimie) – żydowski powieściopisarz, krytyk literacki, piszący w języku hebrajskim, tłumacz.
Biografia.
Aaron Abraham Kabak urodził się na Wileńszczyźnie, w Smorgoniach, w ówczesnym powiecie oszmiańskim guberni wileńskiej Imperium Rosyjskiego (obecnie białoruski rejon smorgoński obwodu grodzieńskiego) jako syn Natana, rabina z miasta Wiejsieje na historycznej Suwalszczyźnie (obecnie w litewskim rejonie łoździejskim okręgu olickiego). Otrzymał tradycyjne wykształcenie w chederze oraz w jesziwie. Jako 13-latek rozpoczął życie wędrownego nauczyciela. Ogólne wykształcenie i znajomość literatury rosyjskiej zdobył w Odessie.
Debiutował w 1901 r., tłumacząc na język hebrajski literaturę rosyjską, a także utwory Elizy Orzeszkowej. Następnie ukazały się opowiadania, syjonistyczne w wymowie, opublikowane na łamach . Pierwszą swoją powieść ("Lewada") wydał w warszawskim wydawnictwie Tuszija w 1905 r.
W 1906 r., w okresie rewolucji (1905-1907), należał do żydowskiej samoobrony Grodna, a następnie wyjechał do Konstantynopola, gdzie pracował jako korespondent prasy żydowskiej, pisząc po hebrajsku i w jidysz.
W 1911 r. wyemigrował do Palestyny. Zamieszkał w Tel Awiwie i nauczał w Gimnazjum Herclija. W kolejnych latach studiował psychologię i filozofię w Berlinie, Genewie oraz w Lozannie, gdzie na uniwersytecie uzyskał stopień doktora za pracę o twórczości Fiodora Dostojewskiego. Powróciwszy do Palestyny w 1921 r., zamieszkał w Jerozolimie i do końca życia wykładał literaturę hebrajską w tamtejszym .
Część źródeł uznaje, iż na początku lat 30. zwrócił się w stronę judaizmu ortodoksyjnego, jednak Anna Piątek, wspominając o genezie powieści "Na wąskiej ścieżce" (1937), stwierdza, iż po przeżytym udarze pisarz doznał głębokiej przemiany duchowej: nawrócił się i zaczął przestrzegać przykazań, choć nie związał się z żadną ortodoksyjną wspólnotą żydowską.
W 1943 r. został uhonorowany Nagrodą Bialika.
Zmarł nagle w 1944 r. Został pochowany na cmentarzu żydowskim na Górze Oliwnej.
W 1959 r. jego imieniem nazwano ulicę w Jerozolimie.
Twórczość.
Aaron Kabak cenił literaturę rosyjską i tłumaczył ją na język hebrajski, m.in. poezje Michaiła Lermontowa i Dmitrija Mereżkowskiego. Debiutował w 1901 r. zbiorem przekładów, w tym również utworów Elizy Orzeszkowej.
Jego pierwsze własne opowiadanie, "Ha-Meora" ("Wydarzenie"), zostało opublikowane w 1903 r. w pod redakcją Achad ha-Ama. Drugie, "Ha-Ma’apil" ("Przecieracz szlaków"), ukazało się w 1904 r., w tym samym czasopiśmie redagowanym przez Chaima Nachmana Bialika. Opowiadania Kabaka zostały później opublikowane w zbiorze "Nano we-sipurim aḥerim" ("Nano i inne historie"; 1927).
Jego pierwszą powieścią była "Lewada" (z hebr. "Sama" lub "Bez niczyjej pomocy"; Warszawa 1905); utwór uznawany też za pierwszą syjonistyczną nowelę w hebrajskiej literaturze.
Kabak chodzi za jednego z twórców nowoczesnej hebrajskiej powieści historycznej i tego, który pierwszy wprowadził tematykę syjonistyczną do literatury hebrajskiej.
Centralny dla twórczości pisarza motyw losów narodu żydowskiego ukazywany był w skali jednej rodziny lub w wymiarze przekrojowym na tle wydarzeń historycznych.
Trylogia o fałszywym Mesjaszu, powieść "Szlomo Molcho" ("Salomon Molcho"; 1928–1929) ukazuje postać portugalskiego kabalisty , działania inkwizycji, XVI-wieczny judaizm na szerokim tle geograficznym (Lizbona, Safed, Niemcy, Rzym).
Dwutomowa powieść "Na wąskiej ścieżce" ("Ba-misz’ol ha-car"; Tel-Awiw 1937) wywołała wiele dyskusji, gdyż centralną postacią utworu pisarz uczynił Jezusa z Nazaretu, ukazując go jako postać pozytywną na tle szeroko rozbudowanego kontekstu historycznego. Utwór został zasadniczo dobrze przyjęty przez krytykę i czytelników, a od końca lat 50. do końca lat 70. powieść znajdowała się na liście lektur państwowych (ale nie religijnych) szkół średnich w Izraelu.
Trylogia "Toledot miszpacha achat" ("Toldot miszpahah ahad"; z hebr. "Historia jednej rodziny"; Jerozolima 1943–1945) opisuje z kolei dzieje Żydów w Rosji i Polsce na przełomie XIX i XX w., analizując rozwój żydowskiego odrodzenia narodowego.
Rodzina.
Żona A.A. Kabaka, Sara Feiga (zm. 1950), którą poślubił w 1911 r., była siostrą i Czernowiców, pochodzących z rabinicznej rodziny z Siebieża. Kabakowie mieli dwie córki, którymi były:

</doc>
<doc id="5341796" url="https://pl.wikipedia.org/wiki?curid=5341796" title="Alexis Smith">
Alexis Smith

Alexis Smith (właśc. Margaret Alexis Fitzsimmons-Smith; ur. 8 czerwca 1921 w Penticton, zm. 9 czerwca 1993 w Los Angeles) – kanadyjsko-amerykańska aktorka filmowa i teatralna oraz piosenkarka.
Biografia.
Margaret Alexis Fitzsimmons-Smith urodziła się w kanadyjskiej Kolumbii Brytyjskiej, w rodzinie Kanadyjki Gladys Mabel Fitz-Simmons i Szkota Alexandra Smitha. Niedługo po urodzeniu jej rodzice przenieśli się wraz z nią do Los Angeles i naturalizowali w 1939, co przyszłej aktorce dało amerykańskie obywatelstwo. Dorastała w Hollywood, gdzie ukończyła Hollywood High School.
W 1940 została „odkryta” przez jednego z łowców talentów wytwórni Warner Bros., podpisała kontrakt i przez kolejnych dziesięć lat występowała w jej produkcjach. Początkowo powierzano jej role epizodyczne. Pierwszą znaczącą kreację stworzyła w filmie Michaela Curtiza "Załoga bombowca" (1941), gdzie partnerowała Errolowi Flynnowi. Typowo propagandowo-wojenny obraz odniósł spory sukces i stał się dla Smith przepustką do dalszej kariery. W 1946 zagrała w obrazie "Dzień i noc", który po latach krytycy uznali za najbardziej udany film w jej dorobku.
W 1950 związała się z Universal Pictures. W 1952 wystąpiła w słuchowisku radiowym NBC "Submarine Commander" – jednym z odcinków popularnej antologii "Lux Radio Theatre". W połowie lat 50. trafiła do telewizji. Przez następne dwadzieścia lat, jej kariera aktorska opierała się głównie o teatr i telewizję. W 1971 zadebiutowała na Broadwayu. Rola Phyllis w musicalu "Follies" przyniosła jej rok później (1972) nagrodę Tony. W dekadzie lat 70. to właśnie scena teatralna była głównym polem jej artystycznej działalności. Wystąpiła m.in. w "The Women" (1973), "Summer Brave" (1975) i "Platinum" (1978). Ten ostatni występ przyniósł jej kolejną nominację do nagrody Tony dla najlepszej aktorki. W połowie lat 70., filmem "Bez zobowiązań" (1976) Guya Greena, powróciła po dłuższej nieobecności na ekran filmowy. W ciągu kolejnych lat kilka razy pojawiała się w filmach, nie zaniedbując telewizji. Na ogół były to kreacje u boku znanych aktorów i aktorek, w filmach znanych reżyserów, zyskujące przychylne recenzje. W 1990 za gościnny występ w serialu komediowym "Zdrówko" otrzymała nominację do nagrody Emmy. W 1993 zagrała w swoim ostatnim filmie – był to "Wiek niewinności" Martina Scorsese. Jego premiera miła miejsce już po śmierci aktorki.
W swojej karierze zagrała w blisko pięćdziesięciu filmach i dwudziestu serialach TV. Przyszło jej partnerować w nich tak znanym gwiazdom kina jak: Errol Flynn, Fredric March, Humphrey Bogart, Robert Alda, Cary Grant, Eleanor Parker, Paul Henreid, Jack Benny, Clark Gable i Paul Newman. W 1947 partnerowała Ronaldowi Reaganowi w filmie "Stallion Road". Wiele filmów z jej udziałem uchodzi obecnie za klasykę kina.
Zmarła na raka mózgu w Los Angeles 9 czerwca 1993, w dzień po swoich 73. urodzinach. Jej ciało zostało poddane kremacji, a prochy rozrzucone nad Atlantykiem.
Życie osobiste.
Przez 49 lat pozostawała w bezdzietnym związku z aktorem Craigiem Stevensem, którego poznała na planie filmu "Steel Against the Sky" w 1941.

</doc>
<doc id="5341806" url="https://pl.wikipedia.org/wiki?curid=5341806" title="Pałac w Dobrej">
Pałac w Dobrej



</doc>
<doc id="5341807" url="https://pl.wikipedia.org/wiki?curid=5341807" title="Pałac w Podhorcach">
Pałac w Podhorcach



</doc>
<doc id="5341809" url="https://pl.wikipedia.org/wiki?curid=5341809" title="Cleofonte Campanini">
Cleofonte Campanini

Cleofonte Campanini (ur. 1 września 1860 w Parmie, zm. 19 grudnia 1919 w Chicago) – włoski dyrygent.
Życiorys.
Był bratem śpiewaka operowego Italo Campaniniego. Studiował w konserwatoriach w Parmie i Mediolanie. Debiutował jako dyrygent w 1882 roku w Parmie, prowadząc wykonanie "Carmen" Bizeta. Od 1883 roku dyrygował w Metropolitan Opera w Nowym Jorku. Występował we Włoszech, Wielkiej Brytanii i Ameryce Południowej. Od 1906 do 1909 roku był dyrygentem nowo oddanej do użytku nowojorskiej Manhattan Opera House. Od 1910 roku związany był z Chicago Opera Company.
Poprowadził prapremierowe przedstawienia oper "Adriana Lecouvreur" Francesco Cilei (1902) i "Madame Butterfly" Giacomo Pucciniego (1904), a także amerykańskie premiery "Otella" Giuseppe Verdiego (Nowy Jork 1888) i "Peleasa i Melisandy" Claude’a Debussy’ego (Nowy Jork 1908).
Jego żoną była śpiewaczka Eva Tetrazzini, siostra Luisy Tetrazzini.

</doc>
<doc id="5341811" url="https://pl.wikipedia.org/wiki?curid=5341811" title="Sergejs Naumovs">
Sergejs Naumovs

Sergejs Naumovs, , Siergiej Iwanowicz Naumow (ur. 4 kwietnia 1969 w Rydze) – łotewski hokeista, reprezentant Łotwy, trzykrotny olimpijczyk. Trener hokejowy.
Jego syn Antons (ur. 1997) także został bramkarzem hokejowym.
Kariera zawodnicza.
W początkowych latach kariery, na przełomie lat 80./90. grał w zespołach z rodzinnej Rygi w rozgrywkach radzieckich. Od 1991 przez dwa sezony był zawodnikiem CSKA Moskwa. W sezonie 1993/1994 reprezentował Pardaugava Riga w niezależnej lidze łotewskiej. W 1994 wyjechał do Stanów Zjednoczonych i przez siedem sezonów występował w rozgrywkach CHL, WCHL, IHL i ECHL. W 2001 wrócił do Europy i przez dwa lata grał w barwach dwóch drużyn w szwedzkiej lidze Elitserien. Od 2002 przez cztery sezony był bramkarzem ekip w superlidze rosyjskiej. Potem rozegrał dwa pojedyncze sezony w rozgrywkach włoskiej Serie A i białoruskiej ekstraligi. Następnie w barwach Dinama Ryga rozegrał w premierowej edycji 2008/2009 rosyjskich rozgrywek KHL. Karierę zakończył jednym spotkaniem w barwach Dinamo-Juniors Ryga w lidze białoruskiej.
W barwach reprezentacji Łotwy uczestniczył w turniejach mistrzostw świata edycji 1993 (Grupa C), 1994, 1995 (Grupa B), 2000, 2001, 2002, 2003, 2004, 2006, 2007, 2008, 2009 (Elita) oraz zimowych igrzysk olimpijskich 2002, 2006, 2010.
Kariera trenerska.
Tuż po zakończeniu kariery zawodniczej podjął pracę trenerską. Przez pierwsze trzy sezony odpowiadał za szkolenie bramkarzy najpierw w swoim ostatnim klubie Dinamo-Juniors Ryga, a potem Dinamie Ryga w KHL oraz równolegle w zespole występującym w juniorskich rosyjskich rozgrywkach MHL. W tym okresie pracował w sztabach reprezentacji Łotwy w turniejach mistrzostw świata do lat 20 edycji 2011 (Dywizja I) oraz seniorskich mistrzostw świata edycji 2012 (Elita). Od 2012 przez dwa sezony był trenerem bramkarzy w ukraińskim zespole Donbas Donieck, występującym w KHL. Potem pełnił tę samą funkcję w klubach rosyjskich w KHL: rok w Mytiszczi i trzy lata w Jarosławiu. W maju 2018 wszedł do sztabu CSKA Moskwa. Równolegle w sezonie 2021/2022 był w sztabie reprezentacji Rosji.

</doc>
<doc id="5341813" url="https://pl.wikipedia.org/wiki?curid=5341813" title="Radosław Muszkieta">
Radosław Muszkieta

Radosław Muszkieta (ur. 1964 we Wschowie) – polski pedagog, dr hab. nauk humanistycznych i nauk o kulturze fizycznej, profesor uczelni i kierownik Katedry Kultury Fizycznej Wydziału Nauk o Ziemi i Gospodarki Przestrzennej Uniwersytetu Mikołaja Kopernika w Toruniu.
Życiorys.
W 1987 ukończył studia wychowania fizycznego w Akademii Wychowania Fizycznego im. Eugeniusza Piaseckiego w Poznaniu, 15 grudnia 1998 obronił pracę doktorską "Sprawność fizyczna i inne mierniki oceny stanu biologicznego oraz zachowania zdrowotne u dzieci wiejskich województwa leszczyńskiego", 28 września 2007 habilitował się na podstawie pracy zatytułowanej "Підготовка вчителів фізичного виховання у польщі до оцінювання навчальних досягнень учнів", a 17 kwietnia 2008 za pracę "Physical education teacher – evaluation of students’ performance". Pracował w Instytucie Wychowania Fizycznego Państwowej Wyższej Szkole Zawodowej im. Jana Amosa Komeńskiego w Lesznie, oraz w Instytucie Wychowania Fizycznego i Sportu na Wydziale Wychowania Fizycznego Akademii Wychowania Fizycznego im. Eugeniusza Piaseckiego w Poznaniu.
Został zatrudniony na stanowisku profesora nadzwyczajnego na Wydziale Pedagogiki i Nauk o Zdrowiu Wyższej Szkole Humanistycznej i Ekonomicznej we Włocławku, w Instytucie Turystyki, Hotelarstwa i Gastronomii na Wydziale Turystyki i Geografii Wyższej Szkole Gospodarki w Bydgoszczy, Wielkopolskiej Wyższej Szkole Turystyki i Zarządzania w Poznaniu, w Zakładzie Turystyki i Rekreacji na Wydziale Nauk o Zdrowiu i Kulturze Fizycznej Państwowej Wyższej Szkole Zawodowej im. Witelona w Legnicy, w Instytucie Kultury Fizycznej na Wydziale Kultury Fizycznej, Zdrowia i Turystyki Uniwersytetu Kazimierza Wielkiego, na Wydziale Zamiejscowym w Poznaniu Szkole Wyższej Psychologii Społecznej w Warszawie, Uczelni Warszawskiej im. Marii Skłodowskiej-Curie, w Katedrze Gospodarki Przestrzennej i Turyzmu na Wydziale Nauk o Ziemi Uniwersytetu Mikołaja Kopernika w Toruniu, Wyższej Szkole - Edukacji w Sporcie w Warszawie i Wyższej Szkole Pedagogiki i Administracji im. Mieszka I w Poznaniu.
Jest profesorem uczelni i kierownikiem Katedry Kultury Fizycznej na Wydziale Nauk o Ziemi i Gospodarki Przestrzennej Uniwersytetu Mikołaja Kopernika w Toruniu, oraz członkiem Polskiego Towarzystwa Naukowe Kultury Fizycznej i Międzynarodowego Stowarzyszenia Motoryki Sportowej IASK.
Był dyrektorem w Instytucie Kultury Fizycznej na Wydziale Kultury Fizycznej, Zdrowia i Turystyki Uniwersytetu Kazimierza Wielkiego i w Instytucie Turystyki, Hotelarstwa i Gastronomii na Wydziale Turystyki i Geografii Wyższej Szkole Gospodarki w Bydgoszczy oraz profesorem uczelni Wyższej Szkole Bezpieczeństwa w Poznaniu.

</doc>
<doc id="5341815" url="https://pl.wikipedia.org/wiki?curid=5341815" title="Mistrzostwa Oceanii w Lekkoatletyce 2019">
Mistrzostwa Oceanii w Lekkoatletyce 2019

17. Mistrzostwa Oceanii w Lekkoatletyce – zawody lekkoatletyczne, które odbyły się na stadionie Townsville Sports Reserve w Townsville od 25 do 28 czerwca 2019 roku. Townsville po raz trzeci było gospodarzem tych mistrzostw, poprzednio gościło lekkoatletów w 1996 i 2004. W imprezie wystartowali zawodnicy z państw skupionych w Oceania Athletics Association, a także sportowcy z odrębnej reprezentacji Australii Północnej (złożonej z zawodników z Terytorium Północnego i północnej części Queenslandu), których wyniki nie były włączane do klasyfikacji medalowej.
Zdecydowanie dominowali reprezentanci Australii, którzy zdobyli 34 złote medale na 45 możliwych. Podczas zawodów ustanowiono 35 rekordów mistrzostw.

</doc>
<doc id="5341817" url="https://pl.wikipedia.org/wiki?curid=5341817" title="Antoine Bellier">
Antoine Bellier

Antoine Bellier (ur. 18 października 1996 w Genewie) – szwajcarski tenisista, reprezentant kraju w rozgrywkach Pucharu Davisa.
Kariera tenisowa.
W karierze zwyciężył w jednym singlowym i jednym deblowym turnieju cyklu ATP Challenger Tour. Ponadto wygrał cztery singlowe oraz dwanaście deblowych turniejów rangi ITF.
W rankingu gry pojedynczej najwyżej był na 177. miejscu (31 października 2022), a w klasyfikacji gry podwójnej na 355. pozycji (3 października 2022).

</doc>
<doc id="5341819" url="https://pl.wikipedia.org/wiki?curid=5341819" title="Trasa Średnicowa Podgórza w Toruniu">
Trasa Średnicowa Podgórza w Toruniu



</doc>
<doc id="5341820" url="https://pl.wikipedia.org/wiki?curid=5341820" title="Klaudia Węc">
Klaudia Węc

Klaudia Izabela Węc – polska pedagog, dr hab. nauk społecznych, profesor uczelni Kolegium Nauk Społecznych Politechniki Krakowskiej im. Tadeusza Kościuszki i Instytutu Nauk o Wychowaniu Wydziału Pedagogicznego Akademii Ignatianum w Krakowie.
Życiorys.
W 1994 ukończyła studia pedagogiczne w Wyższej Szkole Pedagogicznej im. Komisji Edukacji Narodowej w Krakowie, 29 maja 2007 obroniła pracę doktorską "Radykalność humanistyczna teorii i praktyki pedagogicznej w świetle wybranych koncepcji psychoanalizy", 18 listopada 2014 habilitowała się na podstawie pracy zatytułowanej "Granice i transgresje współczesnego wychowania. Kontestacyjny wymiar pedagogiki krytycznej i jej praktyczne implikacje". Została zatrudniona na stanowisku adiunkta w Centrum Pedagogiki i Psychologii Politechniki Krakowskiej im. Tadeusza Kościuszki.
Jest profesorem uczelni w Instytucie Nauk o Wychowaniu na Wydziale Pedagogicznym Akademii Ignatianum w Krakowie, oraz w Kolegium Nauk Społecznych Politechniki Krakowskiej im. Tadeusza Kościuszki, oraz członkiem Komisji Nauk Pedagogicznych Oddziału Polskiej Akademii Nauk w Krakowie.

</doc>
<doc id="5341822" url="https://pl.wikipedia.org/wiki?curid=5341822" title="Ronalds Ozoliņš">
Ronalds Ozoliņš

Ronalds Ozoliņš (ur. 7 lutego 1973 w Rydze) – łotewski hokeista, reprezentant Łotwy, trener.
Kariera zawodnicza.
Poza występami w drużynach łotewskich był też zawodnikiem klubów ze Stanów Zjednoczonych od 1995 przez sześć lat. W tym okresie grał w rozgrywkach ECHL, IHL, CHL. 
W sezonie 1992/1993 występował w seniorskiej reprezentacji Łotwy.
Kariera trenerska.
Po zakończeniu kariery zawodniczej podjął pracę trenerską. Prowadził m.in. drużynę HK Zemgale. Od 2011 przez trzy lata był asystentem w zespole HK Rīga, występującym w juniorskich rosyjskich rozgrywkach MHL, a od 2014 przez cztery sezony był jego głównym trenerem. W międzyczasie w listopadzie 2016 wszedł do sztabu Dinama Ryga w elitarnych rosyjskich rozgrywkach KHL i pełnił tę funkcję se zonie 2016/2017. Po odejściu z posady szkoleniowca HK Rīga w 2018 ponownie pracował w sztabie Dinama do 2020. W okresie swojej pracy klubowej był też zatrudniony w łotewskiej federacji i pełnił funkcje asystenta trenera reprezentacji do lat 18 w turniejach mistrzostw świata juniorów do lat 18 edycji 2012, 2017 oraz mistrzostw świata juniorów do lat 20 edycji 2013, 2014, 2015. W sezonie 2021/2022 był w sztabie seniorskiej reprezentacji Łotwy podczas turnieju Baltic Challenge Cup.

</doc>
<doc id="5341825" url="https://pl.wikipedia.org/wiki?curid=5341825" title="Antoine Escoffier">
Antoine Escoffier

Antoine Escoffier (ur. 29 lutego 1992 w Le Pont-de-Beauvoisin) – francuski tenisista.
Kariera tenisowa.
W karierze zwyciężył w trzynastu singlowych oraz siedmiu deblowych turniejach rangi ITF.
W rankingu gry pojedynczej najwyżej był na 183. miejscu (20 lutego 2023), a w klasyfikacji gry podwójnej na 415. pozycji (6 stycznia 2020).

</doc>
<doc id="5341835" url="https://pl.wikipedia.org/wiki?curid=5341835" title="Bitwa o Mikołajów">
Bitwa o Mikołajów

Bitwa o Mikołajów – starcie wojsk rosyjskich i ukraińskich 25/26 lutego – 7 marca 2022 r. podczas rosyjskiej inwazji na Ukrainę.
Tło.
24 lutego 2022 r. z Krymu wyprowadzono atak na południe Ukrainy. Rosjanie przewieźli wojska okrętami desantowymi przez wody Morza Azowskiego. Ponieważ ukraińskie dowództwo nie wyprowadziło przed inwazją wojsk na pozycje obronne na północ od Krymu, pozostawiając je w stałych garnizonach, Rosjanie byli w stanie podjąć natarcie. Dodatkowo doszło do zdrady części wysokich ukraińskich oficerów, m.in. szefa SBU obwodu chersońskiego gen. mjr. Siergieja Kriworuczki, jego zastępcy płk. Igora Sadochina oraz szefa jednego z zarządów w SBU gen. bryg. Andrieja Naumowa.
Siły rosyjskie uderzyły w dwóch kierunkach – 42. Jewpaterijska Dywizja Zmechanizowana Gwardii zdołała sforsować Dniepr przez tamę elektrowni wodnej pod Nową Kachowką na wschód od Chersonia, gdzie ustanowiła przyczółek wieczorem 24 lutego. Jednocześnie rosyjska 7 Dywizja Desantowo-Szturmowa Gwardii 25 lutego weszła na Most Antonowski w Antoniwce i przekroczyła go, podejmując walki uliczne z ukraińską 59 Brygadą Piechoty Zmotoryzowanej, a wkrótce została wsparta przez 126 Gorłowską Brygadę Obrony Wybrzeża Gwardii. Obrona Chersonia upadła dopiero 2 marca, gdy od południowego zachodu i wschodu podeszły do miasta od strony Nowej Kachowki siły 42 Jewpaterijskiej Dywizji Zmechanizowanej Gwardii. Jednocześnie siły 7 Górskiej Dywizji Powietrzno-Desantowej Gwardii ominęły punkty oporu w Chersoniu i podjęły szybki rajd na Mikołajów.
Bitwa.
25 lutego rosyjskie 58 Armia i 22 Korpus Armijny, które przeszły przez Przesmyk Perekopski z Krymu, dotarły do Chersonia i zaczęły przekraczać Dniepr. Pierwsze rosyjskie oddziały w postaci 7 Górskiej Dywizji Powietrzno-Desantowej Gwardii pojawiły się pod Mikołajowem w nocy z 25 na 26 lutego i z marszu podjęły szturm. Ponieważ Ukraina miała przygotowaną silną obronę miasta w postaci wycofanej spod Chersonia 59. Brygady Piechoty Zmotoryzowanej oraz 79 Brygady Desantowo-Szturmowej, 123. Mikołajowskiej Brygady Obrony Terytorialnej i elementów 36 Brygady Piechoty Morskiej, Rosjanie nie zdołali dotrzeć nawet do przedmieść. 
Okazało się, że pod Mikołajów dotarła jedynie dość lekko uzbrojona, która wozami pancernymi ominęła punkty oporu w Chersoniu i podjęła swoisty "coup de main", szybki, zaskakujący atak. Obrona Chersonia upadła dopiero 2 marca, gdy Rosjanie zaczęli się wdzierać od południowego zachodu i wschodu. Podeszły tu od strony Nowej Kachowki wojska 42 Jewpaterijskiej Dywizji Zmechanizowanej Gwardii.
Pomimo że jednostki 7 Górskiej Dywizji Powietrzno-Desantowej Gwardii były jedynie lekko uzbrojone, 26 lutego Ukraińcy ledwo obronili Mikołajów, a walki trwały do 7 marca. 8 marca zaczął się ukraiński kontratak, który odrzucił Rosjan na ponad 20 km w stronę Chersonia, przy czym te walki toczyły się do 28 marca, gdy linia frontu się ustabilizowała.

</doc>
<doc id="5341838" url="https://pl.wikipedia.org/wiki?curid=5341838" title="Anthidium septemspinosum">
Anthidium septemspinosum



</doc>
<doc id="5341840" url="https://pl.wikipedia.org/wiki?curid=5341840" title="Odznaka Honorowa Krzyż Pamięci Szlaku Nadziei">
Odznaka Honorowa Krzyż Pamięci Szlaku Nadziei

Odznaka Honorowa Krzyż Pamięci Szlaku Nadziei – polskie odznaczenie niepaństwowe ustanowione 3 stycznia 2022 r. w 80. rocznicę obecności żołnierzy Armii gen. Władysława Andersa i polskiej ludności cywilnej w Uzbekistanie, nadawany przez największą w Uzbekistanie organizację Polonijną Centrum Kultury Polskiej „Świetlica Polska” w Taszkencie.
Zasady nadawania.
Odznaka Honorowa „Krzyż Pamięci Szlaku Nadziei” nadawana jest obywatelom Rzeczypospolitej Polskiej i cudzoziemcom oraz organizacjom lub instytucjom w kraju i za granicą jako dowód wdzięczności, oraz wyraz szacunku dla osób, które położyły szczególne zasługi na rzecz zachowania pamięci historycznej o polskiej obecności w Uzbekistanie, w szczególności poprzez działania na rzecz:
Nadanie Odznaki Honorowej „Krzyż Pamięci Szlaku Nadziei” potwierdza się legitymacją, wręczaną łącznie z odznaczeniem. Odznakę Honorową „Krzyż Pamięci Szlaku Nadziei” nosi się zawieszony na wstążce na lewej piersi, po orderach i odznaczeniach państwowych.
Opis.
Odznaka Honorowa „Krzyż Pamięci Szlaku Nadziei” ma kształt krzyża równoramiennego wielkości 40 mm, z ramionami poszerzonymi na końcach. Wykonana jest z metalu pokrytego ciemnozieloną emalią ze srebrzystym paskiem poprowadzonym przez środek. Na awersie w centralnej części krzyża umieszczono płaskorzeźbę stylizowany wizerunek Orła Białego i napis KRZYŻ PAMIĘCI SZLAKU NADZIEI oraz daty 1942 – 2022. Na rewersie wybito napis POLACY W UZBEKISTANIE. „Krzyż Pamięci Szlaku Nadziei” zawieszony jest na wstędze o długości 7 cm i szerokości 3,5 cm, koloru szarego z dwoma pasami koloru czerwonego o szerokości 0,5 mm każdy. Baretkę odznaki sporządza się ze wstążki „Krzyża Pamięci Szlaku Nadziei”.
Odznaczeni.
Odznakę Honorową „Krzyż Pamięci Szlaku Nadziei” otrzymali m.in.:

</doc>
<doc id="5341842" url="https://pl.wikipedia.org/wiki?curid=5341842" title="Kryptonim Polska">
Kryptonim Polska

Kryptonim Polska – polska komedia obyczajowa z 2022 roku w reżyserii Piotra Kumika. Autorami scenariusza byli Jakub Rużyłło i Łukasz Sychowicz. Muzykę skomponował Tomasz Rałowski. Realizator zdjęć Piotr Śliskowski. Film wszedł na ekrany polskich kin 2 września 2022 r. Za dystrybucję odpowiadała spółka Kino Świat.
Zarys fabuły.
Akcja rozgrywa się w Białymstoku, gdzie ścierają się ze sobą dwie skrajne siły społeczne: nacjonaliści i lewica. W kanwę opowieści wpleciono wątek miłosny dwójki bohaterów z przeciwstawnych obozów: Stanisław (Maciej Musiałowski), Pola (Magdalena Maścianica). Odtwórcą kolejnej ważnej postaci filmu jest Borys Szyc, filmowy Roman, czyli przywódca grupy nacjonalistów.

</doc>
<doc id="5341843" url="https://pl.wikipedia.org/wiki?curid=5341843" title="Aleksandra Rutkowska-Szwed">
Aleksandra Rutkowska-Szwed

 Aleksandra Maria Rutkowska-Szwed (ur. 11 lutego 1940 w Warszawie, zm. w czerwcu 2020 w Markach) – polski nauczyciel dyplomowany, dyrektor szkoły, działacz partyjny i społeczny.
Życiorys.
Aleksandra Rutkowska-Szwed to córka Władysława i Marii Rutkowskich, urodziła się 11 lutego 1940 w Warszawie. Absolwentka Wydziału Filologii Uniwersytetu Warszawskiego. Ukończyła także studia podyplomowe z wychowania przez sztukę oraz organizacji i zarządzania. W czasie studiów pracowała w Młodzieżowym Domu Kultury w Warszawie. W roku 1963 podjęła pracę jako nauczyciel polonista w Zespole Szkół Zawodowych w Przasnyszu, w Technikum Mechanicznym w specjalnościach: budowa i naprawa maszyn rolniczych, urządzeń mechanizacji rolnictwa, maszyny i urządzenia rolnicze oraz kierunek obróbka skrawaniem otwarty w 1969, gdzie była wychowawcą klas. Dwa lata później powstało technikum mechaniczne na podbudowie zasadniczej szkoły zawodowej, będąc i tutaj nauczycielem języka polskiego. W 1971 objęła funkcję wicedyrektora szkoły. Była współinicjatorem powstania w 1972 przy Zespole Szkół Zawodowych ośrodka wypoczynkowego „Muszaki” w Zawadach koło Janowa, który był usytuowany w bezpośrednim sąsiedztwie ośrodka pracowników służby zdrowia – „Leśny Poranek”. W 1977 szkole nadano imię mjr. Henryka Sucharskiego, wręczono sztandar, a dzień 12 listopada ("urodziny mjr Sucharskiego"), obchodzony został – Dzień Patrona Szkoły. Wicedyrektorem Zespołu Szkół Zawodowych była do 1978.
W 1978 Kurator Oświaty i Wychowania w Ostrołęce powołał ją na stanowisko dyrektora Zespołu Szkół Zawodowych w Przasnyszu. Jednocześnie w okresie swojej pracy była nauczycielem dyplomowanym języka polskiego i wychowawcą. Udoskonaliła bazę materialną i warunki pracy nauczycieli i uczniów, którzy osiągali międzynarodowe, ogólnopolskie i regionalne sukcesy. Rozbudowano internat, unowocześniono klasopracownie i bibliotekę szkolną. Była inicjatorem praktyk zagranicznych. W okresie 27 lat pracy (1963–1990) w Zespole Szkół Zawodowych w Przasnyszu zorganizowała wiele wycieczek, wyjazdów integracyjnych, obozów wędrownych dla uczniów oraz wycieczek zorganizowanych wspólnie z nauczycielami szkoły do Bułgarii, czy NRD. Była współorganizatorem, wraz z Teresą Lelińską i Józefem Stolarczykiem, powstania izby pamięci narodowej oraz izby historii i tradycji szkoły. Zapraszała do szkoły wielu ciekawych gości, w tym pisarzy, regionalistów, aktorów. Była przewodniczącym, członkiem wielu konkursów, szkolnych komisji egzaminacyjnych. Funkcję dyrektora Zespołu Szkół Zawodowych w Przasnyszu piastowała do 1990. W 1990 przeszła na emeryturę i zmieniła miejsce zamieszkania.
W latach 1990–1996 pracowała w ZSZ w Markach. W roku 1992 została odznaczona Krzyżem Kawalerskim Orderu Odrodzenia Polski. W roku 1997 podjęła pracę w Liceum Ogólnokształcącym im. Norwida w Radzyminie. Inicjatorka „Kawiarenki literackiej” w radzymińskim liceum. Jednocześnie realizowała autorski program edukacyjny „Przeżyj to z nami”, skierowany do młodzieży woj. mazowieckiego współpracując z Oddziałem Polskiego Towarzystwa Zapobiegania Narkomanii w Warszawie i Towarzystwem Przyjaciół Radzymina. Była egzaminatorem Okręgowej Komisji Egzaminacyjnej w Warszawie z języka polskiego. W dniach 27–28 września 2014 uczestniczyła w uroczystości z okazji 90-lecia szkolnictwa zawodowego w Przasnyszu i 50-lecia powstania Technikum Mechanicznego podczas której w klasztorze ojców pasjonistów w Przasnyszu odsłoniła wraz z dyrektorami Zespołu Szkół Powiatowych tablicę pamiątkową poświęconą pamięci zmarłych pracowników i nauczycieli szkoły. Była członkiem Związku Nauczycielstwa Polskiego. Zmarła w czerwcu 2020, uroczystości pogrzebowe odbyły się 9 czerwca 2020 na cmentarzu katolickim w Markach.

</doc>
<doc id="5341849" url="https://pl.wikipedia.org/wiki?curid=5341849" title="Arlequin">
Arlequin

 – japoński pięcioosobowy zespół rockowy z nurtu visual kei założony w 2013 roku w Tokio.
Historia.
Powstanie Arlequin było związane z aspiracją bycia zespołem nowej generacji Nagoya kei, mrocznego podgatunku visual kei, który pojawił się na początku lat dziewięćdziesiątych. Wzorami były takie zespoły jak Kuroyume, Rouage czy Laputa.
Nazwa zespołu odpowiada francuskiemu terminowi oznaczającemu arlekina, błazeńską postać sceniczną, której korzenie często sięgają teatralnej tradycji włoskiej komedii dell'arte. Według własnych oświadczeń członków został wybrany, aby nadać wizerunkowi zespołu odrobinę „ekscentrycznego” oraz „toksycznego” wydźwięku.
Początki zespołu zostały ukoronowane szybkim sukcesem: ich pierwszy singel "Arlequin" z 2013 roku osiągnął 7. miejsce na liście Oricon Singles Chart, a w ciągu roku od powstania zespołu udało się wyprzedać wszystkie bilety na koncert w Shibuya Public Hall. Według różnych mediów osiągnęli ten wyczyn szybciej niż jakikolwiek inny zespół w poprzednich latach.
Arlequin regularnie odbywa duże trasy koncertowe po Japonii. W lipcu 2016 roku wokalista Aki został zmuszony do wycofania się z zaplanowanych występów na żywo, aby w pełni wyzdrowieć po przewlekłym zapaleniu strun głosowych z powodu nadużywania swojego głosu.
W kwietniu 2019 r. japońska strona muzyczna Real Sound stwierdziła, że Arlequin i Dezert mają potencjał, aby stać się „dwoma wielkimi działami” swojego pokolenia nurtu visual kei tak jak przed nimi X Japan, Luna Sea, Dir En Grey i Pierrot.
Arlequin był gospodarzem imprezy So no Sekai w Namba Hatch 27 sierpnia 2022 roku, w której brały udział zespoły takie, jak D'erlanger, Plastic Tree, Dezert i Kizu. 2 września 2022 roku zespół stracił kontakt z Tamonem. W wyniku czego postanowili przełożyć pierwsze trzy koncerty trasy z okazji 9-lecia, perkusista odezwał się ponownie 5 września. 24 października wzięli udział w koncercie organizowanym przez zespół Deadman w Shinjuku Blaze.
20 stycznia 2023 roku Tamon poinformował, że wybiera się do szpitala z powodu gorączki, a zespół po raz kolejny stracił z nim kontakt. Po tym, jak był nieobecny podczas dwóch wydarzeń 21 i 22 stycznia, 23 stycznia został wyrzucony z zespołu.

</doc>
<doc id="5341853" url="https://pl.wikipedia.org/wiki?curid=5341853" title="Energia jądrowa w Rosji">
Energia jądrowa w Rosji



</doc>
<doc id="5341858" url="https://pl.wikipedia.org/wiki?curid=5341858" title="Kościół Wniebowzięcia Najświętszej Maryi Panny w Villajoyosie">
Kościół Wniebowzięcia Najświętszej Maryi Panny w Villajoyosie

Kościół Wniebowzięcia Najświętszej Maryi Panny (hiszp. "Iglesia de Nuestra Señora de la Asunción", kat. "Església de Nostra Senyora de l'Assumpció") – rzymskokatolicka świątynia parafialna znajdująca się w hiszpańskim mieście Villajoyosa.
Historia.
Kościół wzniesiono w połowie XVI wieku. W XVIII wieku do świątyni dobudowano dwie kaplice boczne: La Purísima i La Comunión oraz wykonano portal główny. 25 czerwca 1985 budynek wpisano do rejestru zabytków. W 2021 wieża kościoła została wyremontowana.
Architektura.
Kościół salowy, gotycko-renesansowo-klasycystyczny. Reprezentuje typ tzw. kościoła fortecznego, jedna z trzech tego typu świątyń w prowincji Alicante. Klasycystyczny portal główny zdobią półkolumny i wieńczy go nisza z rzeźbą przedstawiającą św. Martę.

</doc>
<doc id="5341860" url="https://pl.wikipedia.org/wiki?curid=5341860" title="Jan Szopiński (działacz społeczny)">
Jan Szopiński (działacz społeczny)



</doc>
<doc id="5341867" url="https://pl.wikipedia.org/wiki?curid=5341867" title="Flaga gminy Haczów">
Flaga gminy Haczów



</doc>
<doc id="5341868" url="https://pl.wikipedia.org/wiki?curid=5341868" title="Flaga gminy Dębica">
Flaga gminy Dębica



</doc>
<doc id="5341869" url="https://pl.wikipedia.org/wiki?curid=5341869" title="Flaga gminy Miejsce Piastowe">
Flaga gminy Miejsce Piastowe



</doc>
<doc id="5341870" url="https://pl.wikipedia.org/wiki?curid=5341870" title="Tadeusz Prokop">
Tadeusz Prokop

Tadeusz Prokop (ur. 23 stycznia 1941 w Piasecznie, zm. 11 czerwca 2015 we Wrocławiu) – polski wokalista, gitarzysta i kompozytor, członek zespołów Drumlersi i Pakt.
Życiorys.
Karierę zaczynał w zespole Błękitne Cienie. Następnie był gitarzystą i wokalistą zespołu Drumlersi, który koncertował między innymi z Haliną Frąckowiak. W latach 1968–1973 był gitarzystą i wiodącym wokalistą wrocławskiej grupy Pakt. Dla grupy skomponował takie przeboje jak "Czarna róża", "Chłopiec ze snów", "Rydwan", "To trudno" czy "Hej Wrocławianie". 
Pod koniec lat 70. XX wieku emigrował do Anglii, a następnie osiadł w Holandii. Do Polski powrócił w 2001 roku. 
Zmarł 11 czerwca 2015. Został pochowany na cmentarzu Osobowickim we Wrocławiu.

</doc>
<doc id="5341872" url="https://pl.wikipedia.org/wiki?curid=5341872" title="Beatrycze Portinari">
Beatrycze Portinari



</doc>
<doc id="5341874" url="https://pl.wikipedia.org/wiki?curid=5341874" title="Rodność">
Rodność



</doc>
<doc id="5341876" url="https://pl.wikipedia.org/wiki?curid=5341876" title="Flaga gminy Laszki">
Flaga gminy Laszki



</doc>
<doc id="5341877" url="https://pl.wikipedia.org/wiki?curid=5341877" title="Elżbieta Starosławska">
Elżbieta Starosławska

Elżbieta Stanisława Starosławska (ur. 17 sierpnia 1952 w Jarosławiu) – polska profesor nauk medycznych, specjalistka w zakresie onkologii.
Życiorys.
Elżbieta Starosławska maturę zdała w I Liceum Ogólnokształcącym w Jarosławiu. Ukończyła studia na Akademii Medycznej w Lublinie. W 2013 uzyskała tytuł profesora nauk medycznych.
W 2006 została dyrektorką Centrum Onkologii Ziemi Lubelskiej im. św. Jana z Dukli w Lublinie. W 2016 została z tego stanowiska zwolniona w trybie dyscyplinarnym. W 2019 przywrócona w wyniku ugody sądowej. W grudniu 2011 weszła w skład Rady Naukowej przy Ministrze Zdrowia. W latach 2002–2015 z przerwami i od 2017 konsultantka wojewódzka w dziedzinie onkologii klinicznej.

</doc>
<doc id="5341878" url="https://pl.wikipedia.org/wiki?curid=5341878" title="Feodosij Tetianycz">
Feodosij Tetianycz

Feodosij Konstiantynowycz Tetianycz (, również Frypulia, ; ur. 17 lutego 1942, Kniażyczi, zm. 18 lutego 2007, Kijów) – ukraiński artysta.
Życiorys.
Feodosij Tetianycz urodził się w 1942 roku we wsi Kniażyczi, która w tym czasie wchodziła w skład Komisariatu Rzeszy Ukraina w III Rzeszy. 
W latach 70. Feodosij zmienił nazwisko na Fedir. W tym samym czasie pojawił się jego pseudonim Frypulia.
Ukończył Państwowy Instytut Sztuki w Kijowie (1966). 
Od 1973 był członkiem Narodowego Związku Artystów Ukrainy i Związku Artystów ZSRR.
Tetianycz zmarł w Kijowie 18 lutego 2007 r.
Wystawy.
W czerwcu 2017 roku w PinchukArtCentre w Kijowie odbyła się wystawa prac Tetianycza.

</doc>
<doc id="5341879" url="https://pl.wikipedia.org/wiki?curid=5341879" title="Flaga Pruchnika">
Flaga Pruchnika



</doc>
<doc id="5341884" url="https://pl.wikipedia.org/wiki?curid=5341884" title="Oliver Jens Schmitt">
Oliver Jens Schmitt



</doc>
<doc id="5341891" url="https://pl.wikipedia.org/wiki?curid=5341891" title="Maria Hernandez Park">
Maria Hernandez Park

Maria Hernandez Park – park miejski w Bushwick na Brooklynie w Nowym Jorku. Park ma powierzchnię 2,78 ha i znajduje się w pobliżu stacji metra Jefferson Street w Nowym Jorku.
Jest wyposażony w boisko do koszykówki, piłki ręcznej, sprzęt fitness oraz scenę widowiskową.
Historia.
Wcześniej był znany jako Bushwick Park.
W 1896 r. park został przekształcony w park pokazowy. Bushwick Park był popularnym miejscem rekreacji w okolicy, takiej jak obchody świąt, mecze krokieta, tańce i gry w baseball.
W 1994 roku park Marii Hernandez przeszedł intensywną, pięciodniową kampanię oczyszczania i naprawy. Pracownicy parku usunęli potłuczone szkło, gruz i graffiti. Zostały naprawione i pomalowane ławki i ogrodzenia.
W grudniu 2006 roku park został wybrany miejskim „Parkiem miesiąca”. W styczniu 2007 roku otrzymał nagrodę Lily Bartle Park of the Month.

</doc>
<doc id="5341892" url="https://pl.wikipedia.org/wiki?curid=5341892" title="Terry Kilburn">
Terry Kilburn

Terry Kilburn, właśc. Terence E. Kilburn (ur. 25 listopada 1926 w Londynie) – amerykański aktor filmowy pochodzenia brytyjskiego; dziecięca gwiazda Hollywood z przełomu lat 30. i 40. XX wieku. Jeden z ostatnich żyjących aktorów tamtego okresu.
Życiorys.
Urodzony w Londynie; jako 10-letni chłopiec w 1937 wyemigrował z rodzicami do Stanów Zjednoczonych. Odkryty przez poszukiwacza talentów z wytwórni MGM stał się gwiazdą popularnych wówczas filmów: "Decydująca noc" (1938; wyreżyserowana przez Josepha L. Mankiewicza ekranizacja "Opowieści wigilijnej" Charlesa Dickensa) oraz "Żegnaj, panie Chips" (1939; reż. Sam Wood). W latach 40. regularnie pojawiał się w kolejnych produkcjach. Po ukończeniu szkoły średniej studiował na Uniwersytecie Kalifornijskim w Los Angeles. W kolejnych latach skupił się na pracy na scenie teatralnej, w 1952 zadebiutował na Broadwayu. W latach 1970-1994 był dyrektorem "Meadow Brook Theatre" w Rochester; gdzie zasłynął m.in. z corocznej adaptacji "Opowieści wigilijnej" Dickensa.
Przez 50 lat pozostawał w związku z aktorem teatralnym Charlesem Nolte (ur. 1923; zm. 2010).

</doc>
<doc id="5341893" url="https://pl.wikipedia.org/wiki?curid=5341893" title="Grand Prix Cycliste de Montréal 2022">
Grand Prix Cycliste de Montréal 2022

Grand Prix Cycliste de Montréal 2022 – 11. edycja wyścigu kolarskiego Grand Prix Cycliste de Montréal, która odbyła się 11 września 2022 na liczącej ponad 221 kilometrów trasie wokół Montrealu. Impreza kategorii 1.UWT była częścią UCI World Tour 2022.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5341897" url="https://pl.wikipedia.org/wiki?curid=5341897" title="California (singel White’a 2115)">
California (singel White’a 2115)

California – singel polskiego rapera White’a 2115. Teledysk z tą piosenką został opublikowany na YouTube 15 czerwca 2018.
Nagrywanie.
Za produkcje odpowiada Imotape Productions. Singiel został nagrany w studiu NOBOCOTO w Warszawie. Za miksowanie i mastering odpowiada DJ Johny.
Przyjęcie.
Utwór zdobył ponad 100 milionów wyświetleń w serwisie YouTube oraz ponad 60 milionów odsłuchań w serwisie Spotify.
Personel.
Opracowano na podstawie opisu teledysku na YouTube.

</doc>
<doc id="5341899" url="https://pl.wikipedia.org/wiki?curid=5341899" title="1605 w sztukach plastycznych">
1605 w sztukach plastycznych



</doc>
<doc id="5341901" url="https://pl.wikipedia.org/wiki?curid=5341901" title="Orecchiette">
Orecchiette

Orecchiette jest rodzajem makaronu typowego dla regionów Apulii i Basilicaty. Jego kształt przypomina małe uszy, stąd wywodzi się jego włoska nazwa ("orecchie" - uszy) .
Opis.
Do produkcji używa się wyłącznie mąki z pszenicy durum, wody i soli. Rozmiar wynosi średnio około 3/4 palca kciuka. Owalny kształt przypomina małą kopułę z cieńszym środkiem i chropowatą powierzchnią. Wytwarza się je za pomocą noża, lub ręcznie. 
Istnieje również wersja wykonana bez wypukłości, znana jako "strascinati" - rozpowszechniona w Basilicacie.
Historia.
Początki orecchiette są odległe, należy ich szukać w regionach Apulia i Basilicata w historycznym obszarze doliny Tavoliere, gdzie od średniowiecza makaron w kształcie dysku wydrążonego pośrodku kciukiem dłoni wytwarzono z pszenicy durum. Później ten typ makaronu rozprzestrzenił się resztę terytorium Apulii i Lukanu.
Jedna z hipotez sugeruje, że orecchiette powstało w okresie między królestwem dynastii normańskiej a szwabskiej w Sannicandro di Bari.
Przepisy.
Typowym przepisem jest orecchiette z nadzieniem z rzepy. Wariant apulijski obejmuje dodatek anchois, podczas gdy w Basilicacie, a głównie w Vulture i Materano, danie często przyprawia się pokruszonym lub sproszkowanym pieprzem crusco. 
W Capitanata i Salento typowy jest również wariant z sosem pomidorowym (solo, lub z gulaszem mięsnym, klopsikami lub "brasciole"), a także z ricottą z owczego mleka.
W Cisternino orecchiette są wytwarzane z nierafinowanej mąki pszennej, są większe i przybierają inny kształt, są bardzo podobne do małżowiny usznej. Klasyczny przepis świąteczny zawiera sos z ragoût z królika.

</doc>
<doc id="5341902" url="https://pl.wikipedia.org/wiki?curid=5341902" title="Nemzeti Bajnokság I (2014/2015)">
Nemzeti Bajnokság I (2014/2015)

Nemzeti Bajnokság I 2014/2015 (ze względów sponsorskich zwana jako "OTP Bank Liga") – był 113. edycją najwyższej klasy rozgrywkowej piłki nożnej na Węgrzech. 
Brało w niej udział 16 drużyn, które w okresie od 25 lipca 2014 do 31 maja 2015 rozegrały 30 kolejek meczów. 
Obrońcą tytułu była drużyna Debreceni VSC-TEVA.
Mistrzostwo po raz drugi w historii zdobyła drużyna Videoton FC.
Z powodu problemów finansowych i dla wzmocnienia rywalizacji decyzją Zarządu MLSZ z 13 maja 2016 postanowiono zmniejszyć liczbę drużyn występujących w NB I w ciągu dwóch lat do 12 zespołów. Postanowienie to zrealizowano już w następnym sezonie dzięki problemom licencyjnym pięciu klubów.

</doc>
<doc id="5341903" url="https://pl.wikipedia.org/wiki?curid=5341903" title="Nilson Angulo">
Nilson Angulo

Nilson David „Pepo” Angulo Ramírez (ur. 19 czerwca 2003) – ekwadorski piłkarz występujący na pozycji napastnika, reprezentant kraju, obecnie zawodnik belgijskiego Anderlechtu.

</doc>
<doc id="5341904" url="https://pl.wikipedia.org/wiki?curid=5341904" title="Michael Hochman">
Michael Hochman

Mike Hochman, właściwie "Michael Hochman" – izraelski matematyk, profesor Uniwersytetu Hebrajskiego w Jerozolimie. W pracy naukowej zajmuje się układami dynamicznymi i teorią ergodyczną.
Życiorys.
Stopień doktora uzyskał w 2007 na Uniwersytecie Hebrajskim w Jerozolimie, promotorem doktoratu był Benjamin Weiss.
Swoje prace publikował m.in. w „Journal of the European Mathematical Society” i najbardziej prestiżowych czasopismach matematycznych świata: „Annals of Mathematics” i „Inventiones Mathematicae".
W 2018 roku wygłosił wykład sekcyjny na Międzynarodowym Kongresie Matematyków w Rio de Janeiro, a w 2019 na konferencji Dynamics, Equations and Applications (DEA 2019). Laureat Michael Brin Prize in Dynamical Systems (2018) i Erdős Prize (2015).

</doc>
<doc id="5341905" url="https://pl.wikipedia.org/wiki?curid=5341905" title="Klasztor w Windbergu">
Klasztor w Windbergu

Klasztor w Windbergu (niem. "Kloster Windberg") – opactwo norbertanów znajdujące się w bawarskiej gminie Windberg.
Historia.
Pierwotnie w tym miejscu znajdował się zamek hrabiów Windberg-Boge. W 1140 warownię przekształcono w klasztor, zakonników sprowadzono z opactwa Prémontré w północnej Francji. W 1146 placówkę wyniesiono do godności opactwa. Pierwszy opat, Gebhard, założył tutaj skryptorium. Wiele ze stworzonych w Windbergu rękopisów przechowywanych jest obecnie w Bawarskiej Bibliotece Państwowej w Monachium. W 1230 ukończono budowę kościoła klasztornego.
W 1504 kompleks poważnie ucierpiał podczas wojna o sukcesję w Landshut, a w 1633 został splądrowany przez Szwedów podczas wojny trzydziestoletniej, po czym został odbudowany z inicjatywy opata Michaela Fuchsa. Na początku XVIII obiekt przebudowano na rozkaz opata Augustinusa Schmidbauera, nadając mu cechy barokowe. Prac jednak nie ukończono w całości z powodu problemów finansowych. Następca Schmidbauera, Bernhard Strelin, udekorował stiukiem bibliotekę, wyremontował także podległe klasztorowi kościoły w Sossau, Gaishausen i Sankt Englmar. 
W 1803 dokonano kasaty klasztoru. Majątek opactwa sprzedano, zakonników przeniesiono do innych placówek a wchodzący w skład klasztoru średniowieczny kościół św. Błażeja rozebrano. 
W 1923 klasztor został wykupiony przez opactwo norbertanów w Bernie, rozpoczęło renowację kompleksu. W 1970 powstało centrum młodzieżowe, a w 1995 obiekt gruntownie wyremontowano.
W 2018 roku na terenie klasztoru mieszkało 15 braci.

</doc>
<doc id="5341908" url="https://pl.wikipedia.org/wiki?curid=5341908" title="Getto w Izbicy">
Getto w Izbicy



</doc>
<doc id="5341913" url="https://pl.wikipedia.org/wiki?curid=5341913" title="Igor Vinícius">
Igor Vinícius

Igor Vinícius de Souza (ur. 1 kwietnia 1997 w Sinop) – brazylijski piłkarz występujący na pozycji prawego obrońcy, obecnie zawodnik São Paulo.

</doc>
<doc id="5341917" url="https://pl.wikipedia.org/wiki?curid=5341917" title="Mauzoleum Skanderbega">
Mauzoleum Skanderbega

Mauzoleum Skanderbega (alb. "Memoriali i Skënderbeut") – mauzoleum albańskiego bohatera narodowego, Skanderbega; znajduje się ono w Lezhy. Wewnątrz budowli znajdują się ruiny Kościoła św. Mikołaja.
Historia.
W 1468 roku Skanderbeg został pochowany wewnątrz kościoła św. Mikołaja. Po zdobyciu Lezhy przez wojska osmańskie w 1478 roku, grób Skanderbega został zbezczeszczony, a kości zmarłego były używane przez osmańskich żołnierzy jako talizmany. W latach 80. XVI wieku kościół został przemianowany na Meczet Selima; świątynia była w XVII wieku odwiedzana przez Albańczyków w celu upamiętnienia Skanderbega.
W 1978 roku odkryto pozostałości po grobie Skanderbega, a w następnym roku miało miejsce trzęsienie ziemi, w wyniku którego meczet. Świątynia nie została odbudowana, jednak w jej miejsce powstało mauzoleum Skanderbega. Oficjalne otwarcie budynku miało miejsce dnia 23 listopada 1981 roku.

</doc>
<doc id="5341918" url="https://pl.wikipedia.org/wiki?curid=5341918" title="Alina Lassota">
Alina Lassota

Alina Lassota (ur. 22 sierpnia 1962 w Wilnie) – polska poetka, reżyserka i działaczka kulturalna działająca na Wileńszczyźnie i w Warszawie.
Życiorys.
Alina Lassota urodziła się w 1962 roku w Wilnie, w rodzinie od pokoleń mieszkającej na Litwie. Ukończyła studia z dziedziny języka polskiego i historii w Wileńskim Instytucie Pedagogiczym, następnie również Studium Estradowe. Studiowała reżyserię w Białymstoku. Od 1985 roku pracowała w redakcji dziennika „Czerwony Sztandar”, następnie zaś w „Kurierze Wileńskim”. 
Jako poetka zadebiutowała w latach osiemdziesiątych. W 1992 roku wydała tomik „Wileńskie preludia”, następnie zaś „Bez ostatniego kadru” (1993). Swoje wiersze drukowała w „Przekroju”, „Magazynie Wileńskim”, „Hejnale” i „Kontrastach”. 
Jest wieloletnią uczestniczką festiwali poetyckich, w tym Maja nad Wilią oraz Mostów Poetyckich. Zajmuje się także reżyserią spektakli i widowisk poetycko-literackich. Działa zarówno w Wilnie, jak i Warszawie. Jest artystką wszechstronną. Jak twierdzi Paweł Krupka głównym walorem prezentacji artystycznych Lassoty jest ich interdyscyplinarny charakter, z udziałem słowa, muzyki, obrazu i ruchu. Minusem działalności Lassoty jest słaba promocja, przez którą warszawiacy i wilnianie mają niewielki dostęp do jej twórczości. 

</doc>
<doc id="5341921" url="https://pl.wikipedia.org/wiki?curid=5341921" title="Kaśka Sochacka">
Kaśka Sochacka



</doc>
<doc id="5341922" url="https://pl.wikipedia.org/wiki?curid=5341922" title="Rigatoni">
Rigatoni

Rigatoni (wymowa: [riɡaˈtoːni]) jest formą makaronu pochodzącą z Włoch w kształcie rurki o zmiennej długości i średnicy. Rurki mają większą średnicę niż penne i ziti i są czasem lekko zakrzywione. Rigatoni mają charakterystyczne karbowane prążki wzdłuż ich długości, czasami spiralnie oplatające rurkę. Końce rigatoni są przycięte prostopadle do ścian rurki (w przypadku penne cięcie jest ukośne).
Słowo "rigatoni" pochodzi od włoskiego słowa "rigato" ("rigatone" to forma augmentatywna, "rigatoni" - liczba mnoga) co oznacza „prążkowany”. Makaron ten występuje również jako "rigatoncini" - w nieco drobniejszej wersji, zbliżonej rozmiarem do wielkości penne. 
Rigatoni jest szczególnie popularny na południu Włoch, zwłaszcza na Sycylii. Prążki zapewniają lepszą przyczepność sosów i tartego sera niż makaron o gładkich ściankach (jak np ziti).

</doc>
<doc id="5341932" url="https://pl.wikipedia.org/wiki?curid=5341932" title="Parlament Rosji">
Parlament Rosji



</doc>
<doc id="5341934" url="https://pl.wikipedia.org/wiki?curid=5341934" title="Flaga gminy Radymno">
Flaga gminy Radymno



</doc>
<doc id="5341935" url="https://pl.wikipedia.org/wiki?curid=5341935" title="Flaga gminy Roźwienica">
Flaga gminy Roźwienica



</doc>
<doc id="5341938" url="https://pl.wikipedia.org/wiki?curid=5341938" title="Nabil Koalasse">
Nabil Koalasse

Nabil Koalasse (ur. 19 października 1986) – marokański piłkarz, grający jako napastnik w nieznanym klubie.
Klub.
Początki.
Zaczynał karierę w Olympic Safi.
Difaâ El Jadida.
1 lipca 2011 roku dołączył do Difaâ El Jadida. W tym klubie debiut zaliczył 23 sierpnia 2011 roku w meczu przeciwko Olympic Safi (2:1 dla El Jadidy). Zagrał całe spotkanie. Pierwszego gola strzelił 13 kwietnia 2012 roku w meczu przeciwko Maghreb Fez (2:0). Do bramki trafił w 85. minucie. Łącznie zagrał 6 meczów i strzelił jedną bramkę.
Raja Beni Mellal.
17 stycznia 2013 roku dołączył do Raja Beni Mellal. W tym klubie debiut zaliczył 17 lutego 2013 roku w meczu przeciwko Olympic Safi (1:1). Zagrał cały mecz. Pierwszego gola strzelił 20 kwietnia 2013 roku w meczu przeciwko Renaissance Berkane (1:3 dla rywali Beni Mellal). Do siatki trafił w 59. minucie. Łącznie zagrał 12 meczów i strzelił jedną bramkę.
AS Salé.
1 sierpnia 2013 roku został zawodnikiem AS Salé. W tym klubie zadebiutował 24 sierpnia 2013 roku w meczu przeciwko Hassanii Agadir (2:2). W debiucie asystował – przy golu Mohameda Taousse w 45. minucie. Pierwszą bramkę zdobył 10 listopada 2013 roku w meczu przeciwko Raja Casablanca (2:1 dla Raja). Do siatki trafił w 45. minucie. Łącznie zagrał 14 meczów, strzelił 3 gole i miał jedną asystę.
Dalsza kariera.
16 stycznia 2016 roku dołączył do klubu, którego nie ma w bazie Transfermarkt.

</doc>
<doc id="5341939" url="https://pl.wikipedia.org/wiki?curid=5341939" title="Bugatti Mistral">
Bugatti Mistral

Bugatti Mistral – hipersamochód produkowany pod francuską marką Bugatti od 2023 roku.
Historia i opis modelu.
W sierpniu 2022 Bugatti zaprezentowało swój kolejny w ostatnich latach model specjalny w postaci hipersamochodu Mistral, który odegrał szczególnie istotną rolę w historii rozwoju technologicznego firmy jako ostatni klasyczny spalinowy model wyposażony w sztandarowy silnik W16. Dla podkreślenia wagi tego modelu jako punktu zwrotnego w transformacji Bugatti po fuzji z Rimacem, Mistral zyskał otwarte nadwozie typu targa, przez firmę określone jako roadster. Nazwa pojazdu nawiązuje do suchego, porywistego wiatru Mistral wiejącego w południowej Francji z obszaru Morza Śródziemnego. Oficjalna prezentacja przed publicznością miała miejsce podczas Monterey Car Week w amerykańskiej Kalifornii tuż po internetowej prezentacji.
Pod kątem stylistycznym Mistral zyskał typową dla konstrukcji Bugatti z tego okresu awangardową stylizację pogatą w liczne wloty powietrza, ostre linie i nietypowo ukształtowane oświetlenie. Zarówno przednie, szeroko rozstawione reflektory wykonane w technologii LED, jak i tylne lampy z motywem litery X upodobniono w szczególności do unikatowego La Voiture Noire. Kabina pasażerska o podobnym układzie deski rozdzielczej do innych pokrewnych modeli utrzymana została w czarno-żółtej tonacji, nawiązując tym razem do ulubionego połączenia założyciela pierwowzoru frnacuskiej firmy, Ettore Bugattiego.
Pod kątem technicznym Bugatti Mistral spokrewione jest z innymi konstrukcjami firmy z lat 2016–2022, jednak najbliżej jest mu do podzespołów wykorzystanych w modelu Chiron Sport. Umieszczona z tyłu jednostka W16 charakteryzuje się z kolei mocą 1600 KM, która pozwala rozpędzić się maksymalnie do prędkości 420 km/h. Układ napędowy przenosi moc na obie osie i współpracuje z siedmiostopniową dwusprzegłową automatyczną skrzynią biegów.
Sprzedaż.
Zgodnie z polityką Bugatti wobec modeli specjalnych, także i Mistral opracowany został jako ściśle limitowana konstrukcja skierowana do wyselekcjonowanego grona klientów francuskiej firmy. Wszystkie egzemplarze z zaplanowanej puli zostały wyprzedane jeszcze przed oficjalną premierą, łącznie planując zbudowanie 99 sztuk unikatowego hipersamochodu w cenie po 5 milionów euro. Dostawy pierwszych egzemplarzy zaplanowane zostały na początek 2024 roku.

</doc>
<doc id="5341940" url="https://pl.wikipedia.org/wiki?curid=5341940" title="Koronacja Elżbiety II">
Koronacja Elżbiety II

Koronacja Elżbiety II – ceremonia koronacyjna królowej Elżbiety II z dynastii Windsorów. Odbyła się 2 czerwca 1953 roku w Opactwie Westminsterskim w Londynie.
Elżbieta II wstąpiła na tron w wieku 25 lat po śmierci swojego ojca, Jerzego VI (6 lutego 1952); wkrótce potem została ogłoszona królową. W uroczystości, która odbyła się w St. James’s Palace, wzięli udział m.in. członkowie Tajnej Rady Wielkiej Brytanii i lord mer Londynu. Koronacja odbyła się ponad rok później ze względu na tradycję, zgodnie z którą po śmierci monarchy musi upłynąć odpowiedni czas przed zorganizowaniem takich uroczystości. Dało to również komisjom planistycznym odpowiednio długi czas na przygotowanie się do ceremonii. Podczas nabożeństwa Elżbieta złożyła przysięgę, została namaszczona krzyżmem przez arcybiskupa Canterbury, ubrana w szaty, przekazano jej również insygnia królewskie (berło i jabłko) oraz koronowano na królową Wielkiej Brytanii, Kanady, Australii, Nowej Zelandii, Związku Południowej Afryki, Pakistanu i Cejlonu (obecnie Sri Lanka). Jak dotąd (2022) była to jedyna koronacja brytyjskiego monarchy transmitowana w pełni przez telewizję (w 1937, podczas koronacji Jerzego VI, kamery mogły rejestrować jedynie przejazd królewskiej karety ulicami stolicy). Polskim radiosłuchaczom ceremonię koronacyjną relacjonował korespondent Rozgłośni Polskiej Radia Wolna Europa, Tadeusz Nowakowski. Na pamiątkę tego wydarzenia ustanowiono Medal Koronacyjny Królowej Elżbiety II.
Przebieg.
24 marca 1953 zmarła na raka gardła królowa-wdowa Maria Teck, jednak przed śmiercią wyraziła życzenie, aby z tego powodu nie przekładano koronacji. Odbyła się ona 2 czerwca 1953. Koronację Elżbiety w Opactwie Westminsterskim obserwowało 8251 osób. Podczas ceremonii asystowało jej osiem druhen noszących tren. Arcybiskup Canterbury Geoffrey Fisher obwieścił zgromadzonym: „Panowie, przedstawiam wam królową Elżbietę, waszą niezaprzeczalną królową, wam wszystkim, którzy tu przybyliście złożyć jej hołd i oddać się jej na służbę. Czy gotowi jesteście ją uznać?”. Na to pytanie lordowie odpowiedzieli: „God save Queen Elizabeth”. Kolejnym etapem ceremonii była przysięga na Biblię. Królowa zobowiązała się rządzić królestwem i krajami Wspólnoty Narodów zgodnie z ich prawami i zwyczajami oraz umacniać Kościół Anglii. Następnie zdjęła płaszcz, diadem i klejnoty oraz zasiadła na tronie pod złotym baldachimem podtrzymywanym przez czterech kawalerów Orderu Podwiązki. Później Arcybiskup namaścił świętymi olejkami dłonie, pierś i czoło królowej, po czym przyznano jej insygnia nowej godności – ostrogi św. Jerzego, królewski miecz, jabłko królewskie, bransolety, pierścień, berło z krzyżem i berło z gołębicą. Następnie królowa została odziana w purpurowy, haftowany złotem, aksamitny płaszcz. W czasie koronacji został wykonany hymn koronacyjny Georga Friedricha Händla "Zadok the Priest", który od 1727 powtarza się na każdej uroczystości koronacyjnej brytyjskiego monarchy. Na zakończenie arcybiskup nałożył jej na głowę koronę św. Edwarda, a lordowie jeszcze raz zawołali: „God save Queen Elizabeth”. Następnie trzej książęta krwi królewskiej – Edynburga, Gloucester i Kentu – a za nimi pozostali lordowie, złożyli hołd królowej. Później Elżbieta z mężem przyjęli komunię pod dwiema postaciami. Ceremonię zakończyło odśpiewanie "Te Deum". Po trzygodzinnej ceremonii królowa, z ciężką koroną na głowie, berłem w lewej i jabłkiem w prawej ręce, miała kłopoty z powstaniem i poprosiła o pomoc arcybiskupa. Następnie opuściła opactwo, wymieniwszy wcześniej koronę św. Edwarda na lżejszą państwową koronę imperialną.

</doc>
<doc id="5341941" url="https://pl.wikipedia.org/wiki?curid=5341941" title="Lophodermium staleyi">
Lophodermium staleyi

Lophodermium staleyi Minter – gatunek grzybów z rodziny łuszczeńcowatych ("Rhytismataceae"). Jeden z patogenów wywołujących chorobę sosny ("Pinus") o nazwie wiosenna osutka sosny.
Systematyka i nazewnictwo.
Pozycja w klasyfikacji według Index Fungorum: "Lophodermium, Rhytismataceae, Rhytismatales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten opisał w 1981 r. Dawid William Minter na igłach sosny zwyczajnej w Oregonie.

</doc>
<doc id="5341944" url="https://pl.wikipedia.org/wiki?curid=5341944" title="Bitwa o Modrič">
Bitwa o Modrič



</doc>
<doc id="5341945" url="https://pl.wikipedia.org/wiki?curid=5341945" title="Hymenotomia">
Hymenotomia



</doc>
<doc id="5341947" url="https://pl.wikipedia.org/wiki?curid=5341947" title="Margarita Simonian">
Margarita Simonian



</doc>
<doc id="5341950" url="https://pl.wikipedia.org/wiki?curid=5341950" title="Letnie Mistrzostwa Finlandii w Skokach Narciarskich 2022">
Letnie Mistrzostwa Finlandii w Skokach Narciarskich 2022

Letnie Mistrzostwa Finlandii w skokach narciarskich 2022 – zawody rozgrywane o mistrzostwo Finlandii na igelicie. Rozegrane zostały w dniach 10–11 września w Lahti na kompleksie skoczni Salpausselkä.
Mistrzostwo w kategorii mężczyzn wywalczył Eetu Nousiainen wyprzedzając o 13,6 pkt drugiego Anttiego Aalto. Trzecie miejsce zajął Vilho Palosaari straciwszy do miejsca wyżej ponad trzydzieści punktów. W zawodach wystartowało w sumie dwudziestu dwóch zawodników, w tym jeden reprezentant Estonii Artti Aigro.
Wśród kobiet mistrzostwo zdobyła Jenny Rautionaho. Z ponad czterdziestopunktową stratą na drugim miejscu uplasowała się Julia Kykkänen. Trzecie miejsce w konkursie zajęła Sofia Mattila. Do konkursu przystąpiło łącznie jedenaście zawodniczek.
Zmagania juniorów w kategorii mężczyzn padły łupem Valtteriego Holopainena. Drugie miejsce wywalczył Tuomas Meis, a trzecie – Tuomas Kinnunen. Wystartowało ośmiu zawodników.
Mistrzynią wśród juniorek została Heta Hirvonen. Drugie oraz trzecie miejsce zajęły kolejno Sofia Mattila i Emilia Vidgren. Sklasyfikowano sześć zawodniczek.

</doc>
<doc id="5341951" url="https://pl.wikipedia.org/wiki?curid=5341951" title="Edynburg (ujednoznacznienie)">
Edynburg (ujednoznacznienie)



</doc>
<doc id="5341956" url="https://pl.wikipedia.org/wiki?curid=5341956" title="Seirei gensōki">
Seirei gensōki

 – seria light novel napisana przez Yuri Kitayamę i ilustrowana przez Riv, publikowana online między lutym 2014 a październikiem 2020 w serwisie Shōsetsuka ni narō. Później została przejęta przez wydawnictwo Hobby Japan, które wydaje ją pod imprintem HJ Bunko od października 2015.
Adaptacja w formie mangi z ilustracjami tenkli była wydawana online od października 2016 do lutego 2017 za pośrednictwem strony Comic Fire wydawnictwa Hobby Japan. Druga manga z rysunkami Futago Minadukiego ukazuje się na tej samej stronie od lipca 2017. 
Na podstawie powieści studio TMS Entertainment wyprodukowało serial anime, który emitowany był od lipca do września 2021. Zapowiedziano powstanie drugiego sezonu.
Light novel.
Seria wydawana jest od 1 października 2015 nakładem wydawnictwa Hobby Japan pod imprintem HJ Bunko. Według stanu na 1 sierpnia 2022, do tej pory ukazały się 22 tomy.
Manga.
Adaptacja w formie mangi z ilustracjami autorstwa tenkli była wydawana online od października 2016 do lutego 2017 za pośrednictwem strony Comic Fire, jednakże została przerwana z powodu słabego zdrowia artysty. Druga manga rysowana przez Futago Minadukiego ukazuje się na tej samej stronie od lipca 2017. Następnie wydawnictwo Hobby Japan rozpoczęło zbieranie rozdziałów do wydań w formacie tankōbon, których pierwszy tom ukazał się 27 grudnia tego samego roku. Według stanu na 30 kwietnia 2022, do tej pory wydano 8 tomów.
Anime.
Adaptacja w formie telewizyjnego serialu anime została zapowiedziana 27 listopada 2020. Seria została zanimowana przez studio TMS Entertainment we współpracy z Wao World i wyreżyserowana przez Osamu Yamasakiego. Za scenariusz odpowiadają Yamasaki, Mitsutaka Hirota, Megumu Sasano i Yoshiko Nakamura, postacie zaprojektowała Kyoko Yufu, a muzykę skomponował Yasuyuki Yamazaki. Serial był emitowany od 6 lipca do 21 września 2021 w stacjach TV Tokyo, BS Fuji i AT-X. Motywem otwierającym jest „New story” autorstwa Mariki Kōno, zaś kończącym „Elder flower” w wykonaniu Aguri Ōnishi. Prawa do emisji poza Azją nabyło Crunchyroll. 28 października 2021 Crunchyroll ogłosiło, że seria otrzyma angielski dubbing, którego premiera odbyła się 27 grudnia tego samego roku.
5 listopada 2021 zapowiedziano powstanie drugiego sezonu.

</doc>
<doc id="5341957" url="https://pl.wikipedia.org/wiki?curid=5341957" title="Chale (Anglia)">
Chale (Anglia)



</doc>
<doc id="5341959" url="https://pl.wikipedia.org/wiki?curid=5341959" title="Caren Marsh Doll">
Caren Marsh Doll

Caren Marsh Doll (z domu Morris; ur. 6 kwietnia 1919 w Los Angeles) – amerykańska aktorka teatralna i filmowa oraz tancerka specjalizująca się w tańcu współczesnym oraz stepowaniu. Siostra aktorki Dorothy Morris (1922-2011).
Jej krótka aktorska kariera ograniczała się do ról epizodycznych i występów w scenach tanecznych. Zasłynęła przede wszystkim zastępując Judy Garland w scenach tańca w filmie "Czarnoksiężnik z Oz" (1939). Od lat 50. nie pojawiała się już w filmach poświęcając się tańcowi; od 1956 była instruktorką tańca.
12 lipca 1949 była jedną z 13 osób, które przeżyły katastrofę samolotu pasażerskiego Curtiss C-46 Commando, który rozbił się niedaleko Burbank w Kalifornii. Z 48 pasażerów na pokładzie zginęło 35 osób.
6 kwietnia 2019 obchodziła 100. urodziny.

</doc>
<doc id="5341960" url="https://pl.wikipedia.org/wiki?curid=5341960" title="Pedro Vite">
Pedro Vite

Pedro Jeampierre Vite Uca (ur. 9 marca 2002 w Babahoyo) – ekwadorski piłkarz występujący na pozycji środkowego pomocnika, obecnie zawodnik kanadyjskiego Vancouver Whitecaps.

</doc>
<doc id="5341964" url="https://pl.wikipedia.org/wiki?curid=5341964" title="Sales (Górna Sabaudia)">
Sales (Górna Sabaudia)



</doc>
<doc id="5341965" url="https://pl.wikipedia.org/wiki?curid=5341965" title="Manfred Einsiedler">
Manfred Einsiedler

Manfred Leopold Einsiedler (ur. 6 marca 1973) – austriacki matematyk, od 2009 profesor Politechniki Federalnej w Zurychu. W pracy naukowej zajmuje się teorią ergodyczną, układami dynamicznymi i teorią liczb.
Życiorys.
Stopień doktora uzyskał w 1999 na Uniwersytecie Wiedeńskim, promotorem doktoratu był Klaus Schmidt.
Swoje prace publikował m.in. w najbardziej prestiżowych czasopismach matematycznych świata: „Annals of Mathematics”, „Journal of the American Mathematical Society” i „Inventiones Mathematicae”. Współautorami wielu z nich byli laureaci Medalu Fieldsa: Elon Lindenstrauss, Akshay Venkatesh i Grigorij Margulis.
W 2010 roku wygłosił wykład sekcyjny na Międzynarodowym Kongresie Matematyków w Hajdarabad, a w 2019 na konferencji Dynamics, Equations and Applications (DEA 2019). Członek korespondent Austriackiej Akademii Nauk.

</doc>
<doc id="5341966" url="https://pl.wikipedia.org/wiki?curid=5341966" title="Tarch">
Tarch

Tarch (ros. Тарч) – rosyjska tarcza z XVI–XVII wieku wyposażona w karwasz z rękawicą i ostrze, służąca do jednoczesnego zadawania ciosów i osłony przed ciosami wroga. Dawniej taka tarcza była uważana za powszechną na terytorium Carstwa Rosyjskiego, ale współcześni naukowcy kwestionują to, twierdząc że stanowiła rzadką w swej ilości „ciekawostkę” na polach bitew.
Opis.
Tarch składał się z żelaznego rękawa noszonego na lewej ręce, do którego końca mocowano wąskie ostrze przypominające miecz. Tarcza była na tyle duża, że ​​w górnej części posiadała otwór lub okienko o skomplikowanym kształcie poprawiające widoczność. Wyróżniała się bardzo dużą masą wynoszącą około 8 kilogramów, dlatego wyposażona była w paski do mocowania w celu odciążenia ramienia wojownika.
Z racji swojej wielkości i ciężaru, tarch używany był tylko w obronie rosyjskich twierdz, gdyż był wyjątkowo niewygodny w czasie starć na otwartym terenie. Rosyjscy artyści XIX wieku lubili przedstawiać tę tarczę, ilustrując epizody z militarnej historii Carstwa Rosyjskiego.

</doc>
<doc id="5341967" url="https://pl.wikipedia.org/wiki?curid=5341967" title="Scutari (Rumunia)">
Scutari (Rumunia)



</doc>
<doc id="5341971" url="https://pl.wikipedia.org/wiki?curid=5341971" title="Artis Ābols">
Artis Ābols

Artis Ābols (ur. 3 stycznia 1973 w Rydze) – łotewski hokeista, reprezentant Łotwy, trener.
Jego syn Rodrigo (ur. 1996) także został hokeistą.
Kariera zawodnicza.
Poza występami w drużynach łotewskich był też zawodnikiem klubów w rozgrywkach szwedzkiej Division 2 i Allsvenskan, superligi duńskiej, fińskich I-divisioona.
W barwach reprezentacji Łotwy uczestniczył w turniejach mistrzostw świata edycji 1993 (Grupa C), 1999, 2000, 2001, 2002 (Elita).
Kariera trenerska.
Po zakończeniu kariery zawodniczej podjął pracę trenerską. Od 2008 był asystentem w sztabie Dinama Ryga w elitarnych rosyjskich rozgrywkach KHL. Od listopada 2012 był tam tymczasowym głównym trenerem, a od kwietnia 2013 do 2015 etatowym pierwszym szkoleniowcem. Od czerwca 2015 był asystentem w sztabie rosyjskiej Łady Togliatti także w KHL, gdzie od listopada tego roku został awansowany na głównego trenera. Po trzech sezonach odszedł stamtąd w kwietniu 2018. Od połowy 2018 do kwietnia 2020 ponownie był asystentem w Dinamie Ryga. W 2020 został szkoleniowcem HK Zemgale w lidze łotewskiej. Drużyna ta w sierpniu 2022 została przyjęta do fińskich rozgrywek drugiego poziomu Mestis.
W okresie swojej pracy klubowej był też zatrudniony w łotewskiej federacji. Wraz z seniorską reprezentacją pełnił funkcję asystenta trenera w turniejach mistrzostw świata edycji 2012, 2017, 2018, 2019, 2021, 2022. W sezonie 2020/2021 był tymczasowo głównym trenerem w turnieju Deutschland Cup 2020. Z kadrą Łotwy do lat 20 jako główny trener brał udział w turnieju mistrzostw świata juniorów do lat 20 edycji 2022.

</doc>
<doc id="5341972" url="https://pl.wikipedia.org/wiki?curid=5341972" title="Wilhelm Kuhnert">
Wilhelm Kuhnert

Friedrich Wilhelm Kuhnert (ur. 16 września 1865 w Opolu, zm. 11 lutego 1926 we Flims) – niemiecki malarz i ilustrator, specjalizujący się w przedstawianiu zwierząt, podróżnik.
Jako nastolatek, w roku 1882, przyjechał do Berlina, gdzie pomimo braku wykształcenia plastycznego, utrzymywał się ze sprzedaży drobnych obrazów swego autorstwa. Dzięki wygraniu konkursu na stypendium do berlińskiej akademii sztuk pięknych studiował tam od 1883 do 1887. Wówczas zaczął się specjalizować w rysowaniu i malowaniu zwierząt u wykładowców tej akademii Paula Meyerheima oraz Richarda Friesego. Początkowo modele do swoich dzieł uzyskiwał odwiedzając Zoo w Berlinie, jednak w latach 1891–1892 odbył wyprawę do kolonii Niemiec w Afryce Wschodniej, gdzie obserwował i rysował miejscową faunę. W 1905–1906 przedsięwziął kolejną podróż do Afryki, odwiedzając pod koniec także wyspę Cejlon i Indie. Jego ostatnią wyprawą afrykańską był pobyt w 1911 w Egipcie i Sudanie. W 1916 pojechał do Puszczy Białowieskiej i portretował m.in. żubry. Pochowany na Südwestkirchhof Stahnsdorf w Berlinie.
Jest autorem ok. 6,5 tys. prac plastycznych, z tego zachowało się ok. 2,5 tys. Obrazy wystawiał m.in. na Wielkiej Berlińskiej Wystawie Sztuki (1893) i w londyńskiej Fine Art Society. Był ilustratorem publikacji Wilhelma Haacke "Tierleben der Erde" (1901), wykonał część ilustracji do "Brehms Tierleben" autorstwa Alfreda Brehma.
Jego dzieła znajdują się m.in. w Metropolitan Museum of Art, Rijksmuseum w Amsterdamie, Muzeum Izraela w Jerozolimie, Muzeum Zamkowym w Pszczynie, Muzeum Śląska Opolskiego w Opolu, Muzeum Porcelany w Wałbrzychu.
Nagrody i upamiętnienie.
Złoty medal na światowej wystawie w St. Louis w 1904.
W 2015 r. w berlińskiej Alte Nationalgalerie urządzono czasową wystawę dzieł W. Kuhnerta.

</doc>
<doc id="5341973" url="https://pl.wikipedia.org/wiki?curid=5341973" title="Gustavo Vallecilla">
Gustavo Vallecilla

Exon Gustavo Vallecilla Godoy (ur. 28 maja 1999 w Esmeraldas) – ekwadorski piłkarz występujący na pozycji środkowego obrońcy, reprezentant kraju, obecnie zawodnik amerykańskiego Colorado Rapids.

</doc>
<doc id="5341974" url="https://pl.wikipedia.org/wiki?curid=5341974" title="Pozycja kowbojka">
Pozycja kowbojka



</doc>
<doc id="5341979" url="https://pl.wikipedia.org/wiki?curid=5341979" title="Franciszek de Asís de Borbón">
Franciszek de Asís de Borbón



</doc>
<doc id="5341980" url="https://pl.wikipedia.org/wiki?curid=5341980" title="Osad’kiwka">
Osad’kiwka



</doc>
<doc id="5341981" url="https://pl.wikipedia.org/wiki?curid=5341981" title="RB-504P-E Silok-01">
RB-504P-E Silok-01



</doc>
<doc id="5341982" url="https://pl.wikipedia.org/wiki?curid=5341982" title="Grand Prix de Fourmies 2022">
Grand Prix de Fourmies 2022

Grand Prix de Fourmies 2022 – 89. edycja wyścigu kolarskiego Grand Prix de Fourmies, która odbyła się 11 września 2022 na trasie o długości ponad 197 kilometrów biegnącej wokół miejscowości Fourmies. Impreza kategorii 1.Pro była częścią UCI ProSeries 2022.

</doc>
<doc id="5341984" url="https://pl.wikipedia.org/wiki?curid=5341984" title="Mike Hochman">
Mike Hochman



</doc>
<doc id="5341988" url="https://pl.wikipedia.org/wiki?curid=5341988" title="Dinh Tien-Cuong">
Dinh Tien-Cuong

Dinh Tien-Cuong – wietnamski matematyk, od 2017 profesor Narodowego Uniwersytetu Singapuru. W pracy naukowej zajmuje się analizą zespoloną i układami dynamicznymi.
Życiorys.
W 1989 zdobył złoty medal na Międzynarodowej Olimpiadzie Matematycznej uzyskując maksymalny wynik punktowy. Stopień doktora uzyskał w 1997. Od 2017 jest profesorem Narodowego Uniwersytetu Singapuru.
Swoje prace publikował m.in. w najbardziej prestiżowych czasopismach matematycznych świata: „Annals of Mathematics”, „Journal of the American Mathematical Society”, „Inventiones Mathematicae" i „Acta Mathematicae".
W 2018 roku wygłosił wykład sekcyjny na Międzynarodowym Kongresie Matematyków w Rio de Janeiro, a w 2019 na konferencji Dynamics, Equations and Applications (DEA 2019). Laureat Nagrody Humboldta z 2018 roku. 

</doc>
<doc id="5341993" url="https://pl.wikipedia.org/wiki?curid=5341993" title="Władimir Czebaturkin">
Władimir Czebaturkin

Władimir Alejsandrowicz Czebaturkin, ros. Владимир Александрович Чебатуркин (ur. 23 kwietnia 1975 w Surgucie) – rosyjski hokeista, trener.
Kariera zawodnicza.
Wychowanek Rubinu Tiumeń. Karierę rozwijał w Kristalle Elektrostal w lidze radzieckiej drugiego poziomu, a także rosyjskiej pierwszej i drugiej ligi. W drafcie NHL z 1993 został wybrany przez New York Islanders. W 1997 wyjechał do USA i od tego czasu przez siedem sezonów występował w rozgrywkach IHL, NHL i AHL. Po powrocie do ojczyzny od 2003 grał w klubach superligi rosyjskiej, równolegle także w pierwej lidze (trzecia klasa), a u kresu kariery także w KHL w jej premierowym sezonie 2008/2009.
W barwach WNP uczestniczył w turnieju mistrzostw świata do lat 17 edycji 1992. Potem w barwach Rosji brał udział w turniejach mistrzostw Europy juniorów do lat 18 edycji 1993, zimowej uniwersjady w 1993 oraz mistrzostw świata juniorów do lat 20 edycji 1995.
Kariera trenerska.
Po zakończeniu kariery został trenerem. Początkowo pracował w Mytiszczi, zarówno jako trener drużyny juniorskiej w rozgrywkach MHL, jak też w sztabie zespołu w KHL. Potem był asystentem w Awangardzie Omsk (sezon 2013/2014). Od połowy 2014 przez cztery sezony był zatrudniony w sztabie CSKA Moskwa. Od połowy 2018 był głównym trenerem zespołu farmerskiego dla CSKA, Zwiezdy Moskwa w rozgrywkach WHL. Z tej posady w drugiej połowie października 2021 został zwolniony i wszedł ponownie do sztabu CSKA.

</doc>
<doc id="5341999" url="https://pl.wikipedia.org/wiki?curid=5341999" title="Mistrzostwa Oceanii w Lekkoatletyce 2022">
Mistrzostwa Oceanii w Lekkoatletyce 2022

18. Mistrzostwa Oceanii w Lekkoatletyce – zawody lekkoatletyczne, które odbyły się na stadionie Mackay Aquatic and Recreation Centre w Mackay od 7 do 11 czerwca 2022 roku. W imprezie wystartowali zawodnicy z państw skupionych w Oceania Athletics Association, a także sportowcy z odrębnej reprezentacji Australii Północnej (złożonej z zawodników z Terytorium Północnego i północnej części Queenslandu).
Pierwotnie mistrzostwa miały odbyć się w 2021 w Port Vila w Vanuatu, ale zostały przesunięte na 2022 ze względu na pandemię COVID-19. 

</doc>
<doc id="5342005" url="https://pl.wikipedia.org/wiki?curid=5342005" title="Megymeninae">
Megymeninae

Megymeninae – podrodzina pluskwiaków z podrzędu różnoskrzydłych i rodziny Dinidoridae. Obejmuje 30 opisanych gatunków, sklasyfikowanych w pięciu rodzajach. Wszystkie są fitofagami ssącymi soki roślin.
Morfologia.
Pluskwiaki o ciele w zarysie jajowatym lub prawie jajowatym, słabiej wypukłym po stronie grzbietowej i silniej wypukłym po stronie brzusznej. Trójkątna głowa jest niemal tak duża jak przedplecze. Płytki żuwaczkowe są dłuższe od nadustka i wystają przed przedustek, przy czym ich wierzchołki pozostają oddzielne. Odległość między przyoczkami może być od równej do dwukrotnie większej niż odległość między przyoczkiem a brzegiem oka złożonego. Czułki mają człony walcowate do spłaszczonych, u "Byrsodepsus" z silnie rozszerzonym członem trzecim. Tarczka odznacza się obecnością pary jamkowatych wcisków przy kątach przednio-bocznych. Półpokrywy mają przykrywki długości tarczki lub dłuższe od niej. Użyłkowanie tylnej pary skrzydeł cechuje się prostym do lekko odgiętego, oddalonym od żyłki medialnej wierzchołkiem żyłki kubitalnej przedniej oraz zupełnym brakiem żyłki kubitalnej tylnej. Metapleury z wyjątkiem przedstawicieli rodzaju "Byrsodepsus" zaopatrzone są w ewaporatoria. Tułów i odwłok są owłosione. Sternity odwłoka mają na bocznych krawędziach guzki lub płaty. U samic dziewiąty paratergit jest płaski do lekko pośrodku wypukłego. Genitalia samca mają poniżej otworu pygoforu lekko wystającą poprzeczną listewkę.
Ekologia i występowanie.
Wszystkie gatunki są fitofagami ssącymi. Ekologia jest słabo zbadana. Wśród poznanych roślin pokarmowych larw wymienia się przedstawicieli dyniowatych, męczennicowatych, powojowatych i wyćwiklinkowatych.
Podrodzina o zasięgu głównie paleotropikalnym. Większość gatunków występuje w krainie orientalnej. Cztery gatunki orientalne docierają na południe do krainy australijskiej. Nieliczne gatunki orientalne znane są również z sinojapońskiego regionu krainy palearktycznej, docierające na północ do Chin, Korei i Japonii. Rodzaj "Afromenotes" jest ograniczony do krainy etiopskiej.
Taksonomia.
Do podrodziny tej należy 30 opisanych gatunków, sklasyfikowanych w pięciu rodzajach i trzech plemionach:
Takson rangi rodzinowej dla rodzaju "Megymenum" wprowadzili w 1843 roku przez Charlesa Jean-Baptiste'a Amyota i Jean Guillaume Audinet-Serville'a pod nazwą Mégyménides. W 1847 roku John Obadiah Westwood opisał rodzaj "Eumenotes" wskazując na jego bliskie pokrewieństwo z "Megymenum", natomiast w 1851 roku William Dallas dokonał formalnego włączenia tego rodzaju do Megymenidae. W pracach z 1867 i 1870 roku Carl Stål umieścił przedstawicieli Megymenidae wśród Dinidorinae w obrębie tarczówkowatych. W 1907 roku Ernst Evald Bergroth dla rodzaju "Eumenotes" utworzył osobne plemię Eumenotini w podrodzinie Tessaratominae w obrębie tarczówkowatych. Takson ten wyniesiony został do rangi osobnej podrodziny Eumenotinae przez Teiso Esakiego w 1922 roku, a potem do rangi rodziny Eumenotidae przez Dennisa Lesotna w 1958 roku. Nieco wcześniej, w 1955 roku, za sprawą Lestona rangę rodziny zyskały również Dinidoridae. Megymeninae jako podrodzina Dinidoridae obejmująca Megymenini i Eumenotini pojawiła się w publikacji A.K. Nuamaha z 1982 roku i taką klasyfikację zaadaptowano w monografii P.S.S. Durai z 1987 roku oraz katalogu Lawrence’a Huberta Rolstona i innych z 1996 roku. W 2000 roku Anna Kocorek i Jerzy Adrian Lis wprowadzili w obrębie podrodziny plemię Byrsodepsini dla rodzaju "Byrsodepsus". Zsynonimizowali też Eumentonini z Medymenini, ale z tego kroku J.A. Lis i współpracownicy wycofali się w 2012 roku.

</doc>
<doc id="5342006" url="https://pl.wikipedia.org/wiki?curid=5342006" title="Megymenidae">
Megymenidae



</doc>
<doc id="5342019" url="https://pl.wikipedia.org/wiki?curid=5342019" title="Feliks Czech">
Feliks Czech

Feliks Czech (ur. w 1894 w Krakowie, zm. 19 lutego 1916 w Chełmie) – podporucznik Legionów Polskich, działacz niepodległościowy, kawaler Orderu Virtuti Militari.
Życiorys.
Urodził się w 1894 w Krakowie, w rodzinie Zofii.
Ukończył c. k. I Wyższą Szkołę Realną w Krakowie i od 1911 studiował na Wydziale Inżynierii Szkoły Politechnicznej we Lwowie. W 1912 został członkiem Polskich Drużyn Strzeleckich. Służył w 1. kompanii akademickiej w tym mieście. Następnie pełnił funkcję instruktora Komendy II Okręgu PDS w Krakowie na terenie Pcimia i Lubnia w powiecie myślenickim. 10 stycznia 1914 został mianowany podoficerem–kadetem.
8 sierpnia 1914 zgłosił się do oddziałów strzeleckich. 9 października Józef Piłsudski mianował go podporucznikiem piechoty. W połowie października objął komendę nad IV plutonem 2. kompanii V batalionu. W grudniu 1914 został „ranny w krzyże” w bitwie pod Łowczówkiem, leczył się w Szpitalu Cesarzowej Zofii w Wiedniu. Po powrocie do szeregów objął pluton w 4. kompanii V baonu 5 pułku piechoty. 2 lipca 1915 został mianowany chorążym z odznakami XII rangi. Walczył w kampanii lubelskiej i wołyńskiej.
Zmarł 19 lutego 1916 w Szpitalu Rezerwowym nr 11 w Chełmie i został pochowany na tamtejszym cmentarzu wojskowym.

</doc>
<doc id="5342022" url="https://pl.wikipedia.org/wiki?curid=5342022" title="Stratton St Michael">
Stratton St Michael

Stratton St Michael – wieś w Anglii, w hrabstwie Norfolk, w dystrykcie South Norfolk, w civil parish Long Stratton. Leży 17 km od miasta Diss. W 1931 roku civil parish liczyła 249 mieszkańców.

</doc>
<doc id="5342024" url="https://pl.wikipedia.org/wiki?curid=5342024" title="Kacper Bieszczad">
Kacper Bieszczad

Kacper Bieszczad (ur. 11 września 2002 w Krośnie) – polski piłkarz występujący na pozycji bramkarza w Zagłębiu Lubin. Wychowanek Beniaminka Krosno. W swojej karierze występował również w Chrobrym Głogów.
Kariera reprezentacyjna.
17 listopada 2022 zadebiutował w kadrze U-21, w przegranym 1:2 meczu towarzyskim przeciwko młodzieżowej Chorwacji.
Działalność charytatywna.
W sezonie 2022/2023 zainaugurował akcję charytatywną "Murowane pomaganie", w ramach której zadeklarował wpłatę 1 tys. zł za każdy mecz, w którym zachowa tzw. czyste konto. Udział w akcji zadeklarowali również inni bramkarze: m.in. Kacper Tobiasz z Legii Warszawa, Vladan Kovačević z Rakowa Częstochowa, Krzysztof Kamiński z Wisły Płock i Jakub Bielecki z Ruchu Chorzów. W grudniu 2022 Bieszczad poinformował, że w ramach akcji zebrano 117 tysięcy złotych.

</doc>
<doc id="5342025" url="https://pl.wikipedia.org/wiki?curid=5342025" title="Porozumienie katowickie">
Porozumienie katowickie



</doc>
<doc id="5342026" url="https://pl.wikipedia.org/wiki?curid=5342026" title="Pierre Poilievre">
Pierre Poilievre

Pierre Poilievre (ur. 3 czerwca 1979 w Calgary) – kanadyjski polityk, który od września 2022 jest liderem Konserwatywnej Partii Kanady, oraz liderem Oficjalnej Opozycji. Członek kanadyjskiego parlamentu od 2004 roku. 
Biografia.
Ukończył stosunki międzynarodowe na Uniwersytecie w Calgary z tytułem Bachelor of Arts w 2008 roku. W latach 2013-2015 pełnił funkcję ministra ds. reform demokratycznych, a następnie ministra zatrudnienia i rozwoju społecznego w 2015 roku. W latach 2017-2022 pełnił funkcję ministra finansów.
W czasie pandemii COVID-19 zasłynął jako zwolennik protestów przeciwko nakazom pandemicznym, zwanych „Konwojem Wolności”.
Lider opozycji.
Poilievre we wrześniu 2022 wygrał wybory w pierwszej turze, zdobywając 68% głosów członków partii. Jego kampania ogłosiła, że ​​pozyskała setki tysięcy nowych członków, przyciągniętych obietnicami zmniejszenia roli państwa w życiu ludzi i zmniejszenia wydatków rządowych i podatków, które jego zdaniem przyczyniły się do wzrostu inflacji. 
W czasie kampanii atakował krajowy establishment oskarżając go o udaremnianie przedsiębiorczości, tłumienie wolności słowa i naruszania wolności jednostki. Zobowiązał się do uczynienia Kanady „najbardziej wolnym krajem na Ziemi” i uchylenia polityki, która jego zdaniem koliduje z wolnościami indywidualnymi. Apelował także do kanadyjskich robotników borykających się z problemami finansowymi. 

</doc>
<doc id="5342028" url="https://pl.wikipedia.org/wiki?curid=5342028" title="Zagłębie II Lubin">
Zagłębie II Lubin

Zagłębie II Lubin – polski klub piłkarski z siedzibą w Lubinie, zespół rezerw Zagłębia Lubin, od sezonu 2022/2023 występujący w II lidze.

</doc>
<doc id="5342030" url="https://pl.wikipedia.org/wiki?curid=5342030" title="Mark Pollicott">
Mark Pollicott

Mark Pollicott (ur. 24 września 1959 w Nottingham) – brytyjsko-portugalski matematyk, od 2004 profesor University of Warwick. W pracy naukowej zajmuje się teorią ergodyczną i układami dynamicznymi oraz ich zastosowaniami do innych działów matematyki.
Życiorys.
W 1982 ukończył studia z matematyki na University of Warwick. Stopień doktora uzyskał w 1984 na tej samej uczelni, promotorem doktoratu był Bill Parry. Karierę zawodową rozpoczął na Uniwersytecie Edynburskim, w latach 1988-92 pracował w Portugalii, po czym wrócił do Wielkiej Brytanii i od 2004 jest profesorem University of Warwick.
Swoje prace publikował m.in. w „Communications in Mathematical Physics” i „American Journal of Mathematics” oraz najbardziej prestiżowych czasopismach matematycznych świata: „Annals of Mathematics” i „Inventiones Mathematicae". Był lub jest redaktorem m.in. „Nonlinearity” i „Ergodic Theory and Dynamical Systems”.
W 2014 roku wygłosił wykład sekcyjny na Międzynarodowym Kongresie Matematyków w Seulu, a w 2019 na konferencji Dynamics, Equations and Applications (DEA 2019). W 2018 zdobył prestiżowy ERC Advanced Grant.
Wypromował kilkunastu doktorów.

</doc>
<doc id="5342032" url="https://pl.wikipedia.org/wiki?curid=5342032" title="Baby boomers">
Baby boomers

Baby boomers – pokolenie ludzi urodzonych od roku 1943/46/47 do roku 1955/60. Jest to pokolenie wyróżnione ze względu na dużą liczbę urodzeń po II wojnie światowej. Roczniki zaliczane do pokolenia "baby boomers" są pierwszym w skali świata pokoleniem, które licznie dożyło starości i sędziwej starości.
W Ameryce Północnej i Europie Zachodniej pokolenie baby boomers jest w znacznej mierze odpowiedzialne za kontrkulturę, ruch hippisowski i rewolucję seksualną.
W drugiej dekadzie XXI wieku pokolenie baby boomers jest oskarżane o opór wobec zmian technologicznych, zaprzeczanie zmianom klimatu oraz o sprzeciw wobec ideałów młodszych pokoleń (zwłaszcza millenialsów), co zaowocowało np. popularnością memu OK Boomer.

</doc>
<doc id="5342036" url="https://pl.wikipedia.org/wiki?curid=5342036" title="RAF Northolt">
RAF Northolt

RAF Northolt – baza lotnicza Royal Air Force (RAF) w zachodnim Londynie, w gminie Hillingdon, położona kilka kilometrów na północ od portu lotniczego Heathrow. Swoją nazwę wzięła od pobliskiej dzielnicy Northolt. Jest to najdłużej nieprzerwanie używana baza lotnictwa wojskowego w Wielkiej Brytanii, a jednocześnie jedyna czynna baza lotnicza na terenie brytyjskiej stolicy.
Głównym użytkownikiem bazy jest stacjonująca w niej 32. (Królewska) Eskadra RAF (), do której zadań należy przewóz członków brytyjskiego rządu oraz rodziny królewskiej. Lotnisko obsługuje także samoloty przewożące przedstawicieli innych państw oraz ruch cywilny. Przystosowane jest do obsługi samolotów dyspozycyjnych oraz śmigłowców.
Historia.
Lotnisko otwarte zostało w marcu 1915 roku, podczas I wojny światowej, a gotowość operacyjną osiągnęło w czerwcu tegoż roku. Pierwotnym jego użytkownikiem było Royal Flying Corps (Królewski Korpus Lotniczy), prekursor powstałego w 1918 roku Royal Air Force. Pierwszymi samolotami korzystającymi z bazy były dwupłaty B.E.2c, które patrolowały niebo nad Londynem, chroniąc miasto przed niemieckimi nalotami bombowymi.
Podczas II wojny światowej Northolt było jedną z głównych baz lotniczych broniących stolicy w trakcie bitwy o Anglię. Operowały z niej eskadry myśliwskie wyposażone w samoloty Hurricane i Spitfire. Wśród jednostek operujących z Northolt znajdowały się dywizjony Polskich Sił Powietrznych – 302, 303, 306 i 308. Spośród 30 poległych podczas wojny pilotów, którzy wystartowali z lotniska Northolt, 10 było Polakami.
W latach 1946–1954, w trakcie budowy portu lotniczego Heathrow, lotnisko w Northolt obsługiwało cywilne loty rozkładowe. Mieściła się tu wówczas siedziba linii lotniczych British European Airways (BEA); z lotniska korzystały także m.in. linie BOAC, Swissair, Iberia, Aer Lingus, SAS i Alitalia. W 1952 roku było to najbardziej ruchliwe lotnisko na terenie Europy, obsługujące 50 tys. przylotów i odlotów rocznie.
Obecnie.
Na terenie bazy stacjonuje 32. (Królewska) Eskadra RAF, dwie (600. i 601.) eskadry rezerwowe lotniczej służby pomocniczej (Royal Auxiliary Air Force), pułk reprezentacyjny King′s Colour Regiment, orkiestra sił powietrznych oraz kilka innych jednostek pomocniczych. Od 2008 roku swoją siedzibę ma tutaj także wojskowa służba pocztowa British Forces Post Office.
W 2022 roku na terenie bazy zatrudnionych było około 2000 osób personelu wojskowego i cywilnego. W 2009 roku lotnisko obsługiwało średnio 40 startów i lądowań dziennie, około połowę stanowiły loty cywilne.
W sąsiedztwie bazy lotniczej znajduje się Polish Air Force Memorial, pomnik upamiętniający polskich pilotów służących w Wielkiej Brytanii podczas II wojny światowej, odsłonięty w 1948 roku.

</doc>
<doc id="5342039" url="https://pl.wikipedia.org/wiki?curid=5342039" title="Stanisław Brzeźniak">
Stanisław Brzeźniak

Stanisław Brzeźniak (ur. 5 czerwca 1962 w Oświęcimiu) – Kawaler Orderu Odrodzenia Polski / Krzyża Wolności i Solidarności – Działacz Opozycji Niepodległościowej i Antykomunistycznej, Społeczny, Polityczny oraz Związkowy Ruchu Solidarnościowego.
Życiorys.
Działalność antykomunistyczna i niepodległościowa w latach 1979–1990.
Działalność antykomunistyczna i niepodległościowa w latach 1979–1990, NSZZ „Solidarność” [1980-1982], Solidarność Walcząca [1982-1984], Konfederacja Polski Niepodległej [1984-1993] – m.in. udział w nielegalnych strajkach, protestach i manifestacjach patriotycznych – niepodległościowych, kolportaż prasy, ulotek – tzw. II obiegu.
Działalność antykomunistyczna i niepodległościowa w latach 1990–2022.
Małopolska Wojewódzka Rada Konsultacyjna do Spraw Działaczy Opozycji Antykomunistycznej oraz Osób Represjonowanych z powodów politycznych – Członek Rady. Śląski Komitet Ochrony Pamięci Walk i Męczeństwa Narodu Polskiego – IPN Oddział Katowice – Członek Komitetu. Posiada Status Działacza Opozycji Antykomunistycznej i Osoby Represjonowanej.
Działalność gospodarczo – patriotyczno – społeczna III RP w latach 1990–2022 o wielowątkowym charakterze celów, wyzwań, zadań, dokonań.
Orędownik zachowania dominującej roli i udziału polskiego sektora finansowo – gospodarczego w przemianach ustrojowych III RP.
informacje dokumentacyjne – NSZZ Solidarność 80, Polskie Lobby Przemysłowe, Stowarzyszenie Polskiej Racji Stanu, Stowarzyszenie Rozwoju Zawodowego Śląska i Małopolski, Konsorcjum M&amp;C&amp;R Sp. z oo) m.in. projekty badawczo – rozwojowe, ustawodawcze, pozytywny lobbing. W dowód Uznania odznaczony m.in. przez Prezydent RP – Złotym Medalem Za Długoletnią Służbę, Minister Gospodarki RP – Odznaką Honorową „Zasłużony Dla Górnictwa RP”, Prezes Wyższego Urzędu Górniczego – Odznaką Honorową „Zasłużonego Dla Bezpieczeństwa W Górnictwie”, Główny Inspektor Pracy RP – Odznaką Honorową „Za Zasługi Dla Ochrony Pracy”, Minister PIPS RP – Odznaką Honorową „Primus In Agendo”.
Organizator i współorganizator.
m.in. jako Działacz Solidarności roku 80 Obchodów Rocznicowych Czynu Niepodległościowego Narodu Polskiego i Polaków, rocznic solidarnościowych na obszarze Rzeczypospolitej i poza jej granicami (informacje dokumentacyjne – struktura NSZZ Solidarność 80, media, podziękowania m.in. Środowisk polonijnych i Diaspory polskiej m.in. z obszaru postsowieckiego).
Poplecznik inicjatyw patriotycznych, edukacyjnych i badawczych.
Wspiera zmiany nazewnictwa obiektów, ulic, pomników [komunistycznych, bolszewickich, nazistowskich, zaborczych], utrzymanie metodyki nauczania historii z prawdą historyczną w szkolnictwie średnim, współpraca przy publikacjach o tematyce naukowo-badawczej, historycznej i edukacyjno – poznawczej w kraju oraz poza granicami (m.in. 14 Dni pod ziemią – Piast, teki edukacyjne Tygodnik Solidarność 1980-1981), przywracanie pamięci o dokonaniach Prymasa Augusta Hlonda (Śląsk), renowację i przekaz wyrazu Golgoty Ojczyzny – kaplica przy katowickim kościele pw Niepokalanego Poczęcia NMP, koordynator i inspirator Tablic Upamiętnień, Czyn Niepodległościowy Mieszkańców m.in. Małopolski i Śląska w latach 1914–1922 i Solidarnościowy protestów społecznych Załóg Górniczych lub Pracowniczych w proteście przeciwko wprowadzenia stanu wojny z Narodem przez juntę jaruzela.
Kreator i realizator.
W roku 2018 w województwie m.in. Śląskim i Małopolskim w zakładach pracy [górnictwo, hutnictwo], i w miastach oraz miasteczkach Wystaw Okolicznościowych IPN – „OJCOWIE NIEPODLEGŁOŚCI”. Spektakularnym sukcesem – w wykonaniu w/w – kilkadziesiąt tysięcy odbiorców była prezentacja Wystawy Ojcowie Niepodległości podczas X Jubileuszowego Europejskiego Kongresu Gospodarczego w Katowicach – maj 2018, przekaz materiałów dydaktycznych o walorach patriotyczno – historycznej w celu koedukacji środowiska postsowieckiego (Polska I obszar postsowiecki) – badacz eksplorator Ukrainy Wschodniej miejsc pochówku Polaków (Górnoślązaków) z lat 1943–1957 w latach 2011–2014, Koordynator m.in. w imieniu NSZZ Solidarność 80 i innych Instytucji Obchodów rocznicowych Powstań Śląskich – konferencje, odczyty, upamiętnienia (informacje dokumentacyjne), koordynator Regionalnych Obchodów 80 Rocznicy Przekształcenia ZWZ w Armię Krajową.
Stanowiska działalności gospodarczo-patriotyczno-społecznej.
W dowód szczególnych dokonań na tym polu – Wyróżniony za szczególną dbałość o Wizerunek i prawdę historyczną Rzeczpospolitej szczególnie za działalność non – profit w tym obszarze aktywności m.in. przez Prezydenta RP Andrzej Duda – Medalem 100-lecia Odzyskania Niepodległości, Premiera RP Mateusz Morawiecki – Medalem 100-lecia Odzyskania Niepodległości przez Rzeczpospolitą, Szefa Urzędu do Spraw Kombatantów i Osób Represjonowanych – Medalem Pro Patria, Pro Bono Poloniae, Lasy Państwowe RP uhonorowały w/w Złotym Kordelasem za m.in. Inicjowanie i opiekę nad miejscami Walk i Kaźni Polaków w tym obszarze w latach 1768–1990, Honorowymi Złotym i Srebrnym Krzyżem tzw. Krzyż Giewontu Sejmiku Małopolskiego, którego dewizą jest przesłanie „Na Was Zawsze Można Liczyć”, Złotą Odznaką Honorową „Za Zasługi Dla Województwa Śląskiego”.
Koordynator i inspirator.
wsparcia środowisk Diaspory Polskiej w byłym bloku postsowieckim ze szczególnym uwzględnieniem (od lat kilkunastu) obszaru Kazachstanu, Kirgistanu, Naddniestrza i Ukrainy Wschodniej oraz moderator relacji międzynarodowych opartych na prawdzie (trudnej i bolesnej) historycznej – przekaz pomocy humanitarnej, socjalno – bytowej, dydaktycznej, szkoleniowo – poznawczej, dbałość o miejsca pamięci historycznej i rzymsko – katolickiej w ww. Obszarze oddziaływania. W dowód Uznania m.in. Medal Złoty – Ministerstwa Nauki – Ukrainy.

</doc>
<doc id="5342040" url="https://pl.wikipedia.org/wiki?curid=5342040" title="Yaly">
Yaly



</doc>
<doc id="5342043" url="https://pl.wikipedia.org/wiki?curid=5342043" title="Alfred Sznitke">
Alfred Sznitke



</doc>
<doc id="5342046" url="https://pl.wikipedia.org/wiki?curid=5342046" title="Alfred Sznittke">
Alfred Sznittke



</doc>
<doc id="5342053" url="https://pl.wikipedia.org/wiki?curid=5342053" title="Icchak Golombek">
Icchak Golombek

Icchak Golombek (hebr. יצחק גולומבק) (ur. 1956 w Łodzi) – izraelski rzeźbiarz i pedagog pochodzenia polskiego.
Życiorys.
Urodził się w Łodzi, w 1964 razem z rodziną emigrował do Izraela. W latach 1978–1981 uczył się w Ha-Midrasza – Wydział Sztuki. Od 1985 do 1986 wykładał w Camera Obscura w Tel Awiwie, równocześnie rozpoczął pracę w szkole artystycznej Beit Berl w Kefar Sawa, gdzie wykładał do 2013. W 1986 przez rok był związany z Alon High School for the Arts w Ramat Hasharon, a następnie w latach 1987–1992 był nauczycielem w Thelma Yelin, Folk Art School w Giwatajim. W 1991 otrzymał etat wykładowcy na Uniwersytecie w Hajfie, pracował na Wydziale Sztuki do 2003. W 2001 powrócił na rok jako wykładowca wizytujący do szkoły Beit Berl.
Twórczość.
W pierwszym okresie pracy artystycznej Icchak Golombek tworzył rzeźby przestrzenne, powstawały przy użyciu żelaznych drutów i czarno białych fotografii, które pod koniec lat 80. XX wieku zastąpił elastyczną sklejką i różnymi przypadkowymi przedmiotami. Cienkie arkusze sklejki wypełnione powietrzem miały obrazować tymczasowość, nicość istnienia. Dodając czarno-białe fotografie i banalne przedmioty codziennego użytku, takie jak grzebienie, papier toaletowy, żyletki, paski, wypalone zapałki, krople wody i namioty, przestawiał atmosferę towarzyszącą emigrantom, wypędzanym uchodźcom. Przesłanie artysty dotyczy nieoczywistej tożsamości wielu mieszkańców Izraela. W latach 90. XX wieku jego twórczość ewoluowała, pojawiły się szklane gabloty, akwaria, w których umieszczał miniaturowe imitacje przedmiotów codziennego użytku, tj. piżama, suszone kwiaty. Po 2000 roku zaczął tworzyć instalacje z porzuconych przedmiotów, gotowych materiałów, takich jak grzebienie, ołówki, kapcie, zabawki, kartony po jajkach i artykuły spożywcze wykonane z tworzywa sztucznego. Golombek prezentował wystawy w galeriach i muzeach w Izraelu, Japonii i Niemczech.

</doc>
<doc id="5342060" url="https://pl.wikipedia.org/wiki?curid=5342060" title="Megymenum">
Megymenum

Megymenum – rodzaj pluskwiaków z podrzędu różnoskrzydłych i rodziny Dinidoridae. Obejmuje 23 opisane gatunki.
Morfologia.
Pluskwiaki o ciele w zarysie prawie jajowatym do lekko podługowatego, lekko wypukłym po stronie grzbietowej i silniej wypukłym po stronie brzusznej.
Głowa jest trójkątna w zarysie, ma wklęsły wierzch i sinusoidalne, przed oczami wyciągnięte w parę ostrych kolców, ząbków lub wypukłości brzegi boczne. Płytki żuwaczkowe są wydłużone przed przedustek i tam stykają się ze sobą, niekiedy pozostawiając jednak wcięcie na wierzchołku. Wierzchołek płytek żuwaczkowych jest ścięty lub zaokrąglony. Owłosienie występuje tylko na brzegach głowy. Oczy złożone są szypułkowate. Odległość między przyoczkami jest zbliżona do odległości między przyoczkiem a brzegiem oka złożonego. Czułki zbudowane są z czterech członów, z których pierwszy nie dochodzi do wierzchołka głowy. Skleryty intersegmentalne między członami czułków są dobrze widoczne. Sięgająca w spoczynku do przedniej krawędzi zapiersia kłujka zbudowana jest z czterech członów, z których drugi jest najdłuższy. Bukule są wyniesione, płatowate, zaokrąglone.
Poprzeczne, mniej lub bardziej trapezowate do prawie prostokątnego przedplecze ma zwykle na przednim brzegu obrączkę apikalną o zaostrzonych, ząbkowatych lub kolcowatych narożach. Szerokość przodu przedplecza jest ponad dwukrotnie większa niż głowy. Największą szerokość dysk przedplecza osiąga w okolicy środka długości. Krawędzie przednio-boczne wyciągnięte są w duże płaty, a krawędzie tylno-boczne proste, faliste lub wyciągnięte w mniejsze płaty. Niesięgająca do środka długości odwłoka tarczka ma jamkowate wciski w kątach przednich oraz prosty lub zaokrąglony brzeg wierzchołkowy. Półpokrywy mają mniej więcej tak długie jak tarczka przykrywki i dochodzące w pobliże końca odwłoka zakrywki. W skrzydle tylnym wspólny pień żyłki subkostalnej i radialnej najbliżej przedniej żyłki kubitalnej biegnie w części nasadowej; w części środkowej żyłki te są od siebie oddalone. Głęboki rowek biegnie środkiem śródpiersia. Gruczoły zapachowe zatułowia mają duże kanaliki wyprowadzające. Na metapleurach znajdują się dobrze widoczne, duże ewaporatoria. Odnóża zwieńczone są trójczłonowymi stopami.
Odwłok ma odsłonięte listewki brzeżne z tylno-bocznymi kątami segmentów wyciągniętymi w płaty lub guzki. Genitalia samca mają słabo zesklerotyzowany edeagus o parzystej części wierzchołkowej, a spośród wyrostków koniunktywy dobrze rozwinięte jedynie te pary brzuszno-bocznej. Genitalia samicy mają przewód spermateki o krótkiej części rurkowatej i dużej, zaopatrzonej w skleryty części workowatej.
Ekologia i występowanie.
Wszystkie gatunki są fitofagami ssącymi. Ekologia jest słabo zbadana. Wśród poznanych roślin pokarmowych larw wymienia się przedstawicieli dyniowatych, męczennicowatych i wyćwiklinkowatych.
Rodzaj ten zamieszkuje południowy wschód krainy palearktycznej, całą krainę orientalną i północną część krainy australijskiej. Rozmieszczony jest od Indii, Bangladeszu, Chin, Korei, Japonii i Tajwanu przez Sri Lankę, Mjanmę, Kambodżę, Tajlandię, Laos, Wietnam, Malezję, Filipiny, Singapur, Indonezję i Papuę-Nową Gwineę po Wyspy Salomona, Australię i Vanuatu. Z Australii podawane są trzy gatunki.
Taksonomia.
Takson ten wprowadzony został w 1831 roku przez Félixa Édouarda Guérina-Méneville’a. W pierwszej połowie XX wieku dzielony bywał na cztery podrodzaje: "Anoplocephala", "Megalymenum" s.str., "Pissistes" i "Pseudaradus", jednak wyniki analizy kladystycznej Anny Kocorek i Jerzego A. Lisa z 2000 roku nie wskazują na zasadność takiego podziału. Wyniki te natomiast potwierdziły monofiletyzm całego rodzaju, wskazując cztery jego autapomorfie, oraz umieściły go jako siostrzany względem rodzaju "Doesbergiana".
Do rodzaju tego zalicza się 23 opisane gatunki:

</doc>
<doc id="5342063" url="https://pl.wikipedia.org/wiki?curid=5342063" title="Sliwenci">
Sliwenci

Sliwenci () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 221 mieszkańców.

</doc>
<doc id="5342064" url="https://pl.wikipedia.org/wiki?curid=5342064" title="Smołnica">
Smołnica

Smołnica () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 384 mieszkańców.

</doc>
<doc id="5342066" url="https://pl.wikipedia.org/wiki?curid=5342066" title="Sokołnik">
Sokołnik

Sokołnik () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 17 mieszkańców.

</doc>
<doc id="5342067" url="https://pl.wikipedia.org/wiki?curid=5342067" title="Ałter Kacyzne">
Ałter Kacyzne



</doc>
<doc id="5342069" url="https://pl.wikipedia.org/wiki?curid=5342069" title="Stożer">
Stożer

Stożer () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 1 542 mieszkańców.

</doc>
<doc id="5342070" url="https://pl.wikipedia.org/wiki?curid=5342070" title="Wedrina">
Wedrina

Wedrina () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 566 mieszkańców.

</doc>
<doc id="5342072" url="https://pl.wikipedia.org/wiki?curid=5342072" title="Anton Kazakow">
Anton Kazakow

Anton Ołeksandrowycz Kazakow, ukr. Антон Олександрович Казаков (ur. 8 listopada 2004) – ukraiński snookerzysta.
Do grona zawodowców dostał się w 2022 roku wygrywając WSF Junior Championship co zaskutkowało dwuletnią kartą do Main Touru na sezon 2022/2023 i 2023/2024.

</doc>
<doc id="5342073" url="https://pl.wikipedia.org/wiki?curid=5342073" title="Anton Kazakov">
Anton Kazakov



</doc>
<doc id="5342074" url="https://pl.wikipedia.org/wiki?curid=5342074" title="Wraczanci">
Wraczanci

Wraczanci () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 68 mieszkańców.

</doc>
<doc id="5342075" url="https://pl.wikipedia.org/wiki?curid=5342075" title="Wratarite">
Wratarite

Wratarite () – wieś w Bułgarii, w obwodzie Dobricz, w gminie Dobriczka. Według danych szacunkowych Ujednoliconego Systemu Ewidencji Ludności oraz Usług Administracyjnych dla Ludności, 15 czerwca 2022 roku miejscowość liczyła 49 mieszkańców.

</doc>
<doc id="5342082" url="https://pl.wikipedia.org/wiki?curid=5342082" title="Guildford Chess Club">
Guildford Chess Club

Guildford Chess Club – założony w 1896 roku brytyjski klub szachowy z siedzibą w Guildford, dziesięciokrotny mistrz 4NCL. W rozgrywkach występuje pod nazwą Guildford-4NCL.
Historia.
Klub powstał 10 kwietnia 1896 roku na spotkaniu w Guildford Institute, zainicjowanym przez J.J. Geake'a. Otrzymał nazwę "Guildford and Working Men’s Institute Chess Club" (GWMI) i liczył początkowo 36 członków. Pierwszym prezesem został H.S. Leonard. Początkowo rozgrywano mecze z lokalnymi klubami. Pierwszą wygraną GWMI odniosło 9 lutego 1897 roku nad drużyną YMCA z Guildford. 10 kwietnia 1899 roku GWMI połączyło się z istniejącym przynajmniej od 1887 roku Guildford Chess Club, przyjmując jego nazwę. Klub w sezonie 1899/1900 wygrał Beaumont Cup, uczestniczył także w meczach towarzyskich. Na czas I wojny światowej zawieszono działalność Guildford Chess Club, wznowioną po zakończeniu wojny. W 1920 roku z okazji 25-lecia istnienia zorganizowano symultanę, w której uczestniczył José Raúl Capablanca. W sezonie 1920/1921 po raz drugi szachiści Guildford Chess Club zdobyli Beaumont Cup, ponadto w okresie międzywojennym dziewięciokrotnie zdobywali Waechter Shield, a dwóch zawodników (B.C. Gould i A.W.J. Down) zdobyło mistrzostwo Wielkiej Brytanii chłopców. Podczas II wojny światowej ograniczono działalność, chociaż w tym czasie klub m.in. uczestniczył w korespondencyjnych pojedynkach z Kapsztadem i zorganizował symultanę z udziałem Jacquesa Miesesa.
W 1960 roku Guildford Chess Club zdobył Alexander Cup, pokonując w finale Streatham &amp; Brixton 6:4. W tym okresie członkiem klubu został Graham Russell Mitchell, występując w nim do swojej śmierci. W sezonie 1961/1962 szachiści z Guidford odnieśli triumf w nowo powstałej Surrey Border League. W sezonie 1974/1975 po raz pierwszy zdobyto Surrey Minor Trophy, a w sezonie 1984/1985 – Surrey Trophy, w którym klub uczestniczył od początku lat 60. W sezonie 1990/1991 drużynę wzmocnił Nigel Povah. Wówczas to po 70 latach przerwy klub po raz trzeci zdobył Beaumont Cup. W 1993 roku uruchomiono w klubie sekcję juniorów, a trzy lata później klub odchodził stulecie istnienia.
W latach 1995–1996 klub był nominowany jako reprezentant Anglii w Klubowym Pucharze Europy. W sezonie 1995/1996 klub zadebiutował w 4NCL, zdobywając siódme miejsce. W sezonie 1996/1997 Guildford Chess Club otrzymał od Brytyjskiej Federacji Szachowej nagrodę dla klubu roku. W 1998 roku drużyna spadła z 4NCL, a rok później uzyskała powtórny awans. Po powrocie do 4NCL przy finansowym wsparciu Nigela Povaha nowymi szachistami klubu zostali Stuart Conquest, James Plaskett, Daniel King, Jonathan Rowson i Daniel Gormally. Ponadto firma Povaha, Assessment &amp; Development Consultants, została tytularnym sponsorem klubu, zmieniając jego nazwę na Guildford-A&amp;DC.
W sezonie 2003/2004 po raz pierwszy w historii klub z Guildford wygrał 4NCL, po zwycięstwie w finale 4½:3½ z Wood Green. Jego reprezentantami byli wówczas m.in. Emil Sutowski, Aleksandr Czerniajew i Daniel King. Następne triumfy w lidze zespół odnosił w sezonach 2006/2007 i 2007/2008. Następnie Povah ograniczył finansowanie drużyny, co przełożyło się niekorzystnie na jej wyniki. W 2011 roku Assessment &amp; Development Consultants całkowicie wycofał wsparcie finansowe. Nowym sponsorem został Roger Emerson, zmieniając nazwę klubu na Guildford-4NCL. Emerson pozyskał takich szachistów, jak Nigel Short, Maxime Vachier-Lagrave, Romain Édouard, David Smerdon i Antoaneta Stefanowa. W sezonie 2011/2012 Guildford-4NCL zdobył wicemistrzostwo Wielkiej Brytanii. Po zakończeniu sezony nowymi zawodnikami zostali Gawain Jones, Matthew Sadler, Robin van Kampen i Mark Hebden. W sezonie 2012/2013 uzyskano sześć trofeów, w tym Surrey Trophy i 4NCL. Do sezonu 2018/2019 sześciokrotnie skutecznie broniono tytułu w 4NCL.
Sukcesy.
"Źródło: Guildford Chess Club"
Prezesi.
"Źródło: Guildford Chess Club"

</doc>
<doc id="5342084" url="https://pl.wikipedia.org/wiki?curid=5342084" title="Apostolado del duque de Lerma">
Apostolado del duque de Lerma

Apostolado del duque de Lerma – seria obrazów przedstawiająca Apostołów namalowana w latach 1610–1612 przez flamandzkiego malarza Petera Paula Rubensa, znajdująca się w zbiorach muzeum Prado w Madrycie.
Historia.
Peter Paul Rubens namalował serię olejnych portretów Chrystusowych Apostołów w latach 1610–1612. Hiszpańskie słowo „apostolado” użyte w tytule serii oznacza grupę obrazów przedstawiających dwunastu Apostołów, zaś słowo „Lerma” jest odniesieniem do nazwy księstwa, którego władca był właścicielem obrazów, zanim trafiły do Madrytu. W 1614 roku płótna znajdowały się w prywatnych zbiorach kolekcjonera sztuki Charlesa III de Croÿ, księcia Aarschotu. W latach 1614–1616 obrazy były własnością księcia Charlesa de Ligne. W 1616 roku seria stała się własnością Rodriga Calderóna. W 1618 wszedł w jej posiadanie Francisco Gómez de Sandoval y Rojas, książę Lerma. W 1746 obrazy zostały zinwentaryzowane w madryckiej kolekcji Elżbiety Farnese, następnie z prywatnej kolekcji hiszpańskiego dworu królewskiego przeszły na własność Prado w 1829 roku.
Zbiór płócien.
Seria obejmuje dwanaście obrazów, namalowanych farbą olejną na płótnie. Widoczne są wpływy malarstwa włoskiego, Michała Anioła i Caravaggia. Przedstawione postacie mają przenikliwe spojrzenia. Wzrok niektórych skierowany jest na obserwującego. Przyjmują różne pozy. Chociaż widoczny jest już pewien naturalizm w przedstawieniu twarzy, Rubens nadaje jednak świętym cechy ponadczasowości.

</doc>
<doc id="5342096" url="https://pl.wikipedia.org/wiki?curid=5342096" title="Senbonzakura">
Senbonzakura

Senbonzakura (千本桜, dosł. płatki tysiąca drzew wiśni) – piosenka z 2011 roku napisana przez japońskiego producenta muzyki vocaloid Kurousa-P (黒うさP), wydana z głosem Hatsune Miku. Po raz pierwszy opublikowana na Niconico, witrynie do udostępniania wideo, piosenka szybko stała się viralem i zainspirowała wiele coverów.
Opublikowanie i odbiór.
Utwór "Senbonzakura" został po raz pierwszy opublikowany na Niconico 17 września 2011 r. przez Kurousa-P. Przy akompaniamencie szybkiego rytmu inspirowanego rockiem, tekst nawiązuje do westernizacji Japonii i przejściowej imperialistycznej ery Taishō. Towarzyszący teledysk, zilustrowany przez Ittomaru (一斗まる), podobnie czerpie inspirację z tego samego okresu i przedstawia Hatsune Miku w wojskowym mundurze.
Po wydaniu w Niconico teledysk stał się viralowy i osiągnąl milion wyświetleń w 42 dni (do 29 października). Piosenka jest również bardzo popularna wśród do śpiewania karaoke. Joysound, sieć sklepów karaoke, poinformowała, że „Senbonzakura” była trzecią najczęściej śpiewaną piosenką w 2012 roku, za „Heavy Rotation” AKB48 i „Memeshikute” Golden Bomber. Piosenka została wykonana przez Sachiko Kobayashi na 66. NHK Kōhaku Uta Gassen. Hatsune Miku również regularnie wykonuje "Senbonzakura" podczas swoich koncertów.

</doc>
<doc id="5342097" url="https://pl.wikipedia.org/wiki?curid=5342097" title="Rdza koronowa">
Rdza koronowa



</doc>
<doc id="5342104" url="https://pl.wikipedia.org/wiki?curid=5342104" title="Vadim Kaloshin">
Vadim Kaloshin

Vadim Kaloshin – matematyk, od 2021 profesor Institute of Science and Technology Austria. W pracy naukowej zajmuje się układami dynamicznymi (w szczególności układami hamiltonowskimi) i mechaniką nieba.
Życiorys.
Stopień doktora uzyskał w 2001 na Uniwersytecie Princeton, promotorem doktoratu był John Norman Mather. Zanim w 2021 został profesorem Institute of Science and Technology Austria, przez 20 lat pracował na różnych uczelniach w USA (najdłużej, w latach 2007-2020, na Uniwersytecie Marylandu w College Park).
Swoje prace publikował m.in. w najbardziej prestiżowych czasopismach matematycznych: „Annals of Mathematics”, „Inventiones Mathematicae" i „Acta Mathematica”. Jest lub był redaktorem m.in. „Inventiones Mathematicae" i „Analysis &amp; PDE”.
W 2006 roku wygłosił wykład sekcyjny na Międzynarodowym Kongresie Matematyków w Madrycie, w 2019 na konferencji Dynamics, Equations and Applications (DEA 2019), a w 2015 wykład plenarny na International Congress on Mathematical Physics.
W 2019 zdobył prestiżowy ERC Advanced Grant. Od 2021 jest członkiem Academia Europaea.

</doc>
<doc id="5342107" url="https://pl.wikipedia.org/wiki?curid=5342107" title="Język derasa">
Język derasa



</doc>
<doc id="5342108" url="https://pl.wikipedia.org/wiki?curid=5342108" title="Kościół „Horyzont” w Giżycku">
Kościół „Horyzont” w Giżycku

Kościół „Horyzont” w Giżycku – zbór ewangeliczny o charakterze zielonoświątkowym, mający siedzibę w Giżycku przy ul. Suwalskiej 21. Należy do Kościoła Zielonoświątkowego w RP.
Historia.
Zbór zielonoświątkowy w Giżycku powstał na bazie małej grupy wiernych, zbierającej się wspólnie przez kilka lat, do której z biegiem czasu dołączali nowi członkowie. Umożliwiło to powstanie samodzielnego zboru, który został oficjalnie zarejestrowany w 1990. Jego pastorem został Wojciech Trybek. Wspólnota była wspierana przez zbory w Kętrzynie i Gołdapi.
Początkowo nabożeństwa i inne spotkania były prowadzone w wynajmowanym mieszkaniu, później siedzibą zboru stał się lokal udostępniony przez władze miasta. Zbór organizował spotkania ewangelizacyjne oraz ewangelizację uliczną, co przyczyniało się do przyrostu liczby skupionych w nim wiernych.
Na koniec 2010 zbór skupiał 84 wiernych, w tym 70 ochrzczonych członków.

</doc>
<doc id="5342112" url="https://pl.wikipedia.org/wiki?curid=5342112" title="Emil Weber Meek">
Emil Weber Meek



</doc>
<doc id="5342113" url="https://pl.wikipedia.org/wiki?curid=5342113" title="Kamienica przy Rynku 17 w Tarnowskich Górach (budynek północny)">
Kamienica przy Rynku 17 w Tarnowskich Górach (budynek północny)

Kamienica przy Rynku 17 w Tarnowskich Górach (budynek północny) – kamienica wybudowana najprawdopodobniej w II połowie XVI wieku, znajdująca się pod numerem 17 przy Rynku w Tarnowskich Górach, wpisana do rejestru zabytków nieruchomych województwa śląskiego.
Budynek należy do zespołu kamienic podcieniowych, które zajmują południową część zachodniej pierzei tarnogórskiego Rynku oraz początkowy odcinek ulicy Gliwickiej. Współcześnie obiekt funkcjonalnie związany jest z sąsiednią kamienicą, również zajmującą parcelę pod numerem 17, pierwotnie jednak obie części funkcjonowały oddzielnie, o czym świadczy odmienna bryła budynków oraz ślady istnienia dwóch niezależnych klatek schodowych.
Pierwszym znanym z nazwiska właścicielem kamienicy był Andreas Olofsson, od połowy XVIII wieku do końca XIX wieku budynek należał zaś do Böhmów. Bryła obiektu pozostała niezmieniona od XVIII wieku, zachowały się sklepienia kolebkowo-krzyżowe i żaglaste, choć drobne przebudowy miały miejsce m.in. w latach 1889 i 1915. W 1950 roku kamienica po raz pierwszy została wpisana do rejestru zabytków (województwa śląsko-dąbrowskiego), a w kwietniu 1966 roku wpisano ją do rejestru zabytków województwa katowickiego.
Historia.
Budynek znajduje się w południowej części zachodniej pierzei tarnogórskiego Rynku. Podobnie jak sąsiednie budynki, wybudowany został w XVI wieku – prawdopodobnie w drugiej jego połowie – i należy do zespołu kamienic podcieniowych, który obejmuje budynki przy ul. Gliwickiej 1, 3 i 5 oraz przy Rynku 18 i 17 (budynek północny i południowy), a kiedyś także 16 i 15.
Nie jest znany inwestor, architekt, budowniczy, ani dokładna data wzniesienia kamienicy. Poczet jej właścicieli zaczyna się od wzmiankowanego w 1670 roku Andreasa Olofssona, potomka szwedzkiego oficera, który osiadł po wojnie trzydziestoletniej w Tarnowskich Górach jako kupiec. W latach 1673–1676 jako właścicielka budynku figuruje już jego żona, Anna Olofssonowa z domu Weißheitt. Budynek prawdopodobnie uległ zniszczeniu podczas wielkiego pożaru miasta w 1701 roku, choć nie wiadomo, w jakim stopniu ucierpiał.
Dom był jednym z budynków, które spłonęły w pożarze miasta w 1746 roku. Kataster z tego roku jako właścicielkę obiektu wymienia wdowę Scultetus, której pierwszym mężem był Matthias Olofsson, syn Andreasa. Wartość budynku w tym okresie wynosiła 570 talarów. W kolejnym katastrze, z 1765 roku, właścicielem budynku jest urodzony w Brzegu handlarz suknem Johann Gottlieb Böhm, prywatnie wnuk Anny Evy Scultetus. Jego pierwszą żoną była Theofila Carolina Petrasch, córka byłego burmistrza miasta, Bernarda Petrascha, która zmarła jednak młodo, a kolejną żoną Böhma została znacznie od niego młodsza Magdalene Dull. Po śmierci męża była ona właścicielką kamienicy w latach 1799–1818, a następnie w latach 1818–1861 dom należał do ich wnuka, Gustava Böhma. W latach 1765–1840 wartość katastralna domu wynosiła 672–660 talarów.
Gustav był człowiekiem przedsiębiorczym, który pomnożył znacząco rodzinny kapitał (m.in. w 1843 roku nabył on sąsiednią kamienicę). Był również aktywny społecznie; należał do Bractwa Strzeleckiego, wrocławskiej loży wolnomularskiej „Horus” i tarnogórskiej „Silberfels”, był radnym, a następnie starszym radnym miejskim ("Stadtältester"). 22 listopada 1821 roku ożenił się z Louise Wagner, która po jego śmierci stała się właścicielką obiektu. W latach 1889–1900 kamienica należała do syna Gustava i Louise, Ottona, który jako ostatni z rodziny Böhmów zajmował się handlem tkaninami. Również w 1889 roku przy bocznym skrzydle od strony dziedzińca zbudowano galeryjkę według projektu Adolfa Goerkego.
W książce adresowej z 1909 roku jako właściciel domu figuruje Benno Atzler, zaś w latach 1912–1915 kamienica należała do Spółki Handlu Ziemią Silesia z Bytomia ("Grundstücksverwaltungsgesellschaft m.b.H in Beuthen"). W 1915 roku przebudowano wnętrza oraz wzniesiono murowaną ścianę szczytową w miejsce prawdopodobnie drewnianej (projekt Pawlik &amp; Co z Bytomia). Od 1925 do 1990 roku własność rodziny Balcerów.
12 marca 1950 roku obiekt po raz pierwszy wpisano do rejestru zabytków nieruchomych (wówczas województwa śląsko-dąbrowskiego), zaś 15 kwietnia 1966 roku kamienicę jako "budynek mieszkalny I" wpisano do rejestru zabytków województwa katowickiego pod numerem 613/66. W 1991 roku przeprowadzono gruntowny remont budynku.
We wrześniu 2015 roku tuż przy kamienicy umieszczono jedną z serii figur tarnogórskich gwarków – rzeźbę autorstwa Norberta Jastalskiego.
Współcześnie w kamienicy mieści się m.in. cukiernia "Danuta", natomiast jej XVI-wieczne piwnice zajmuje pub "Beczka".
Architektura.
Budynek północny przy Rynku 17 wzniesiony jest na rzucie prostokąta, dwukondygnacyjny – piętrowy z wysokim poddaszem, kryty dwuspadowym dachem półszczytowym (naczółkowym) z kalenicą prostopadłą do pierzei rynku, o kącie nachylenia połaci wynoszącym 45°.
Elewacja obiektu jest trójosiowa, z wnęką z figurą św. Floriana w szczycie, dwoma okienkami po obu jej bokach oraz z podcieniem otwartym dwiema arkadami na parterze.
Wnętrze czterotraktowe, z sienią przelotową na parterze sklepioną krzyżowo-kolebkowo. Pomieszczenie na lewo od niej ma czteroprzęsłowe sklepienie żaglaste na gurtach.
Ściany parteru – zwłaszcza od strony ul. Przesmyk – są bardzo masywne, a łuki przy podłogach piwnic (z których część jest zasypana gruzem) mogą świadczyć o tym, że były one dwukondygnacyjne.

</doc>
<doc id="5342116" url="https://pl.wikipedia.org/wiki?curid=5342116" title="Madoka Kaname">
Madoka Kaname

Madoka Kaname (jap. 鹿目 まどか, Hepburn: "Kaname Madoka") jest tytułową postacią i obok Homury Akemi jedną z dwóch głównych bohaterek serialu anime z 2011 roku Puella Magi Madoka Magica.Madoka to miła i łagodna 14-letnia dziewczyna, która początkowo prowadzi normalne i szczęśliwe życie, ale potem staje przed decyzją, by zostać magiczną dziewczyną. Chce zostać magiczną dziewczyną po tym, jak jej starsza koleżanka ze szkoły, Mami Tomoe, walczy z surrealistycznymi potworami znanymi jako wiedźmy, aby chronić ludzi. W , w której jest deuterangonistką, Madoka pojawia się jako magiczna dziewczyna i walczy wraz ze swoimi przyjaciółmi z nowymi potworami znanymi jako koszmary. Pojawia się w większości powiązanych mediów Puella Magi Madoka Magica, w tym w mandze, powieściach i grach wideo.
Rozwijając postać, scenarzysta Gen Urobuchi wyobrażał sobie, że bohaterka serialu jest dziewczyną o „pogodnej i idealistycznej” osobowości, w przeciwieństwie do jego zwykłego stylu pisania. Madoka została zaprojektowana przez Ume Aoki, która wykorzystała postać Yuno ze swojej mangi Hidamari Sketch jako podstawę. Jej kolorem przewodnim początkowo miał być biały, jednak został zmieniony na różowy. Aoki zauważyła również trudność w rysowaniu Madoki z powodu jej podwójnego kucyka. Madoce głos w języku japońskim podkłada Aoi Yūki, a w języku angielskim Christine Marie Cabanos.
Występy.
Madoka jest miłą i łagodną 14-letnią dziewczyną pochodzącą z kochającej rodziny. W drugiej klasie gimnazjum jej życie zmienia się, gdy spotyka przypominającego kota posłańca magii o imieniu Kyubey, który oferuje, że przemieni ją w magiczną dziewczynę i spełni jej życzenie. Postrzega siebie jako osobę bez specjalnych cech i talentów, a po zobaczeniu swojej koleżanki ze szkoły, Mami Tomoe walczącej z wiedźmami, aspiruje do tego, by stać się tak magiczną dziewczyną tak jak ona. Jest niechętna do konfliktów, ma nadzieję, że magiczne dziewczyny będą się wspierać, czasami nawet naraża własne życie, aby im pomóc, i jest przygnębiona walkami wewnętrznymi, w które często się angażują. Po tym, jak dziewczyna była świadkiem śmierci Mami, Madoka staje się niepewna, czy chce zostać magiczną dziewczyną oraz coraz bardziej się waha, gdy ujawnia się jej prawdziwy koszt tej roli. Kyubey twierdzi, że Madoka ma nieprawdopodobnie duży potencjał magiczny, posuwając się nawet do twierdzenia, że mogłaby zostać bogiem. Powód tego jest niejasny, ponieważ jej dotychczasowe życie było stosunkowo przeciętne i wolne od tragedii. Później okazuje się, że jest to spowodowane jej nagromadzonym nieszczęściem, które zostało spowodowane przez to, że jej koleżanka z klasy Homura Akemi wielokrotnie resetowała czas, przy czym los Madoki pogarszał się z każdą nową linią czasową, przez co jej moc magiczna rosła wykładniczo z każdym resetem.
Wpływ na kulturę.
Popularność.
W 2011 roku Madoka zajęła drugie miejsce w kategorii Najlepsza postać kobieca na 1st Newtype Anime Awards.Zdobyła nagrodę „Queen Award” na konkursie Nikkan Sports Anime w 2012 roku. W 2013 roku Madoka wygrała nagrodę Turnieju Saimoe za bycie „najbardziej moe” postacią w anime. W ankiecie NHK przeprowadzonej w 2013 r. Madoka zajęła siódme miejsce w rankingu 10 najlepszych bohaterek anime. W 2014 roku fani z Akihabary wybrali Madokę na swoją ulubioną różowowłosą bohaterkę. W 2016 roku Madoka została wybrana piątą najpopularniejszą bohaterką SHAFT. Japońska spikerka Tokyo Broadcasting System Television o imieniu Misato Ugaki przebrała się za Madokę w 2018 roku.Została wybrana najbardziej czarującą postacią magicznej dziewczyny w ankiecie przeprowadzonej przez Charapedię w 2016 roku. Użytkownicy Goo Ranking wybrali Madokę jako szóstą najlepszą łuczniczkę anime w 2018 roku. W 2020 roku Madoka została wybrana najlepszą magiczną dziewczyną w ankiecie przeprowadzonej przez Anime! Anime!, uzyskując 15% głosów. W 2020 w ankiecie przeprowadzonej przez Ani Trending News Madoka została wybrana jako druga najlepsza kobieca postać anime Sezonu Zimowego 2011 i ósma najlepsza kobieca postać roku 2011 ogólnie.
Jej aktorka głosowa, Aoi Yūki, zdobyła również kilka nagród za swoją rolę, w tym nagrodę Seiyu Award 2012 dla najlepszej aktorki w roli głównej, a także Newtype Anime Award dla najlepszej aktorki i Nikkan Sports dla Nagroda MIP dla aktorki głosowej. W ankiecie Anime! Anime! przeprowadzonej w 2019 Madoka zajęła czwarte miejsce jako najbardziej lubiana postać grana przez Aoi.

</doc>
<doc id="5342118" url="https://pl.wikipedia.org/wiki?curid=5342118" title="Bakoniho rybník">
Bakoniho rybník

Bakoniho rybník (też: "Bakomi", "Pakomi rybník", "Tajch svätého Pachómia", "Pachómiovo jazero") – jeden z historycznych, sztucznych zbiorników wodnych w rejonie Bańskiej Szczawnicy na Słowacji, zwanych z niemiecka tajchami (niem. "der Teich" – staw), gromadzących w przeszłości wodę do napędu urządzeń górniczych i hutniczych.
Położenie.
Zbiornik leży na terenie miejscowości Štiavnické Bane, tuż powyżej i na zachód od Veľkiej Vindšachty, ok. 0,5 km od drogi wiodącej ze Štiavnickich Ban do Levic.
Należy do grupy tzw. piargskich tajchów, znajdujących się w rejonie Štiavnickich Bani, dawniej znanym jako Piarg. Zachowały się do dziś 4 tajchy: Tajšok, Bakoniho rybník, Vindšachtské jazero i Evičkino jazero.
Historia.
Według prac geodezyjnych Samuela Mikovíniego nad istniejącą już Veľką Vindšachtą znajdowało się miejsce na akumulację wody spływającej z Veľkégo Richnavskégo jazera. Mikovíni uznał, że przestrzeń ta mogłaby być wykorzystana albo poprzez budowę nowego zbiornika, albo przez znaczne i przez to problematyczne podwyższenie wału zapory starszej Veľkiej Vindšachty. Wraz z budową Górnego Hodrušskiego Kanału Zbiorczego (słow. "Horný Hodrušský zberný jarok") zwiększyła się również ilość wychwytywanej wody z dorzecza Hronu. Ostatecznie powstał tajch Bakomi, który został zbudowany według projektu Tadeáša Brinna (ucznia Samuela Mikovíniego) z 1735 roku. Budowę ukończono w 1737 r. (niektórzy autorzy podają rok 1738 lub nawet 1740), równocześnie z budową tajchów Richnavskich.
Już 50 lat po zakończeniu budowy trzeba było naprawiać tamę tajchu Bakomi. W tym czasie tajch oznaczano jako opuszczony, a stare drewniane rury systemu upustowego musiały być wymieniono na żeliwne. Tajch od początku miał problem ze szczelnością zapory i do dziś, z uwagi na przecieki, jest on tylko w połowie wypełniony wodą.
Obecnie zbiornik służy do celów rekreacyjnych, ale pozostaje nieco „w cieniu” tajchów Vindšachta i Evička. Wielu turystów, którzy odwiedzili region bańskoszczawnicki, nawet nie wie, że istnieje tajch Bakomi.
Charakterystyka.
Zbiornik leży na wysokości 711 m n.p.m. Całkowita powierzchnia zbiornika wynosi 1,2 ha, a objętość 183 200 m3. Długość korony zapory wynosi 113 m, jaj maksymalna szerokość 13 m. Wysokość korony zapory ponad otaczający teren wynosi 16 m. Maksymalna głębokość zbiornika 14 m.
Poprzez Richňavské tajchy Bakomi zasilany jest z rozległego systemu kanałów zbiorczych (słow. "jarkov") – Hodrušských, Kopanických, Vysockých i Dekýšskych, o łącznej długości ponad 20 km, z czego 1280 m stanowią podziemne wodne sztolnie. Odpływ wody następuje do Veľkiej Vindšachty. W przeszłości miało połączenie podziemnym kanałem (wodną sztolnią) z nieistniejącym już zbiornikiem Malá (Dolná) Vindšachta.

</doc>
<doc id="5342119" url="https://pl.wikipedia.org/wiki?curid=5342119" title="Dávid Losonczi">
Dávid Losonczi

Dávid Losonczi (ur. 2000) – węgierski zapaśnik walczący w stylu klasycznym. Brązowy medalista mistrzostw świata w 2022. Wicemistrz świata U-23 w 2021. Drugi na ME juniorów w 2019 roku.

</doc>
<doc id="5342123" url="https://pl.wikipedia.org/wiki?curid=5342123" title="Günther Rohr">
Günther Rohr

Günther Rohr (ur. 03 lipca 1893 w Tarnowitz, zm. 16 sierpnia 1966 w Düsseldorfie) – Generalmajor Wehrmachtu, w trakcie powstania warszawskiego dowódca Grupy Bojowej „Rohr”.
Życiorys.
Urodził się w m. Tarnowitz (ob. Tarnowskie Góry) na Górnym Śląsku. Jego rodzicami byli Eugen Rohr (tajny nadradca i radca budowlany) i jego żona Klara z d. Müller.
Służba wojskowa.
Służbę wojskową rozpoczyna jako kadet w 71. (3. Turyńskim) Pułku Piechoty, do którego wstępuje 20.05.1912 r.. W grudniu 1913 r. zostaje podchorążym. Po ukończeniu szkoły wojskowej awansowany do stopnia podporucznika i przeniesiony do 144. (5. Lotaryńskiego) Pułku Piechoty.
I wojna światowa.
W czasie I wojny światowej Günther Rohr służy w 144. (5. Lotaryńskim) Pułku Piechoty (kolejno na stanowiskach dowódcy plutonu, dowódcy kompanii, adiutanta batalionu i adiutanta pułku) wchodzącym w skład 33. Dywizji Cesarstwa Niemieckiego (XVI. Korpus Armijny).
Kilkukrotnie ranny, za co otrzymuje Srebrną Odznakę za Rany, zostaje także odznaczony Krzyżem Żelaznym II Klasy oraz Krzyżem Żelaznym I Klasy.
Okres międzywojenny.
Po zakończeniu wojny wstępuje do Freikorpsu, gdzie zajmuje stanowisko dowódcy plutonu oraz oficera ordynansowego przy szefie sztabu Freikorps Landjäger. Początkowo służy w 1. Pułku Freikorpsu Landjäger, następnie zostaje oddelegowany do 32. Pułku Reichswehry, a od października 1920 r. zostaje przydzielony do 18. Pułku Piechoty Reichswehry. Od października 1924 r. adiutant batalionu, a od października 1927 r. oficer wywiadu w sztabie pułku. W 1928 r. awansowany do stopnia kapitana. W 1934 r. żeni się z Käthe Sauerzapfe. W styczniu 1935 r. awansowany do stopnia majora i przeniesiony do sztabu Pułku Piechoty Paderborn. 1 czerwca 1935 r. został mianowany adiutantem (IIb) sztabu komendantury w Münster, z której miano utworzyć 16. Dywizję Piechoty. 1 października 1937 r. został awansowany na podpułkownika. 12 października 1937 r. został mianowany dowódcą 2 batalionu 78 Pułku Piechoty w Akwizgranie w składzie 26. Dywizji Piechoty.
II wojna światowa.
Po wybuchu II wojny światowej, nadal służąc w 78. Pułku Piechoty, zaś w lutym 1940 r. zostaje mianowany dowódcą 64. Pułku Piechoty w składzie 16. (Westfalskiej) Dywizji Piechoty, którym dowodzi w kampanii na froncie zachodnim. Za walki na froncie zachodnim odznaczony ponownie Krzyżem Żelaznym II Klasy i Krzyżem Żelaznym I Klasy (tzw. okucia ponownego nadania).
Zostaje mianowany komendantem Saarbrücken, a w październiku 1940 r. awansowany do stopnia pułkownika. 11 września 1941 r. został dowódcą 37. Pułku Piechoty w składzie 6. Dywizji Piechoty. W kampanii wschodniej walczy na centralnym odcinku frontu wschodniego podczas ataku na Moskwę. Po zranieniu trafił w październiku 1942 r. do szpitala wojskowego, a następnie do Führerreserve (wyżsi oficerowie pozostający tymczasowo bez przydziału; niemiecka nazwa nie oznacza „Rezerwy Führera”, lecz „Rezerwę Dowódców”). Po wyzdrowieniu został mianowany dowódcą 6 Pułku Zapasowego Grenadierów, z którym w styczniu 1943 r. zostaje przeniesiony do Danii.
11 lutego 1943 r., z mocą od 1 marca 1943 r., został ponownie przeniesiony do Führerreserve, a następnie przydzielony bezpośrednio do dowództwa 9. Armii w centralnym sektorze frontu wschodniego. 6 maja 1943 r. mianowany dowódcą 39. Pułku Fizylierów w składzie 26. Dywizji Piechoty.
Następnie mianowany dowódcą 871. Pułku Grenadierów w składzie 356. Dywizji Piechoty. Wraz z pułkiem zostaje przeniesiony do południowej Francji, a jesienią 1943 r. na włoską riwierę.
1 kwietnia 1944 r. zostaje awansowany do stopnia generała majora i przeniesiony na stanowisko generała do specjalnych poruczeń w Grupie Armii Północna Ukraina utworzonej pod koniec marca 1944 r. pod dowództwem feldmarszałka Walthera Modela. 1 czerwca 1944 przeniesiony do Generalnego Gubernatorstwa, a 10 lipca 1944 r. przeniesiony do Warszawy. W Warszawie obejmuje stanowisko komendanta wojennego miasta, na którym 27 lipca 1944 r. zastępuje go gen. por. lotn. Reiner Stahel.
Powstanie warszawskie.
1 sierpnia 1944 r. wraz z gen. Reinerem Stahelem oraz gubernatorem Ludwigiem Fischerem odcięty przez powstańców w Pałacu Brühla.
17 sierpnia 1944 r. wyznaczony na stanowisko dowódcy Grupy Bojowej „Rohr” ("Kampfgruppe „Rohr”"), w skład której wchodziła m.in. brygada RONA oraz jednostki SS i policyjne, a także jednostki saperów oraz Kozacy. Jednostki Grupy Bojowej „Rohr” walczyły w rejonie Śródmieścia, na Mokotowie oraz na Czerniakowie. Za dowodzenie Grupą Bojową „Rohr” otrzymał pozytywne oceny od gen. Waltera Friesa oraz od gen. Smilo von Lüttwitza.
Po upadku Powstania zostaje ponownie przeniesiony do Führerreserve, a następnie do VI. Okręgu Wojskowego.
Końcówka II wojny światowej.
W październiku 1944 r. przeniesiony na stanowisko zastępcy dowódcy VI. Korpusu Armijnego. 1 listopada 1944 r. objął na krótko dowództwo 12. Dywizji Grenadierów Ludowych, a następnie (11 listopada) został przeniesiony na stanowisko generała do specjalnych poruczeń w Grupie Armii H w Holandii, po czym znów został przeniesiony do Führerreserve i przydzielony do VI. Okręgu Wojskowego. Od 1 grudnia 1944 ur. stanowiony dowódcą twierdzy Libau (obecnie Lipawa), gdzie dowodził grupą bojową składającą się z niedobitków 12. Dywizji Pancernej i 14. Dywizji Pancernej. 5 maja 1945 r. ewakuowany statkiem do Kolonii, gdzie dostał się do niewoli brytyjskiej.
Lata powojenne.
Od 1 czerwca 1945 r. był dowódcą 824. Dywizji w Kellersee koło Malente w strefie zastrzeżonej F, utworzonej w maju 1945 r., bezpośrednio po kapitulacji, przez Anglików i w dużej mierze pod dowództwem wojsk niemieckich. Żołnierzy na obszarze zastrzeżonym nie uważano za jeńców wojennych, ale za rozbrojony personel wojskowy. 15 stycznia 1946r. Günther Rohr został przeniesiony do Belgii i zwolniony z niewoli 1 lipca 1947 r.

</doc>
<doc id="5342126" url="https://pl.wikipedia.org/wiki?curid=5342126" title="Katedra św. Marii w Zwickau">
Katedra św. Marii w Zwickau

Katedra św. Marii (niem. "Dom St. Marien") – protestancka świątynia znajdująca się w niemieckim mieście Zwickau.
Historia.
Kościół około 1180 roku. W latach 1453-1565 romańską świątynię przebudowano w stylu późnogotyckim. W 1521 kościół przeszedł w ręce pierwszego pastora, przy czym kazania luterańskie głoszono tu już od 1517. Od 27 kwietnia do 3 maja 1522 w Zwickau przebywał Marcin Luter, który kilkukrotnie wygłaszał w mieście kazania. W 1529 świątynia stała się siedzibą jednej z pierwszych protestanckich superintendentur. W 1650 uderzenie pioruna zniszczyło hełm wieży, odbudowano go w latach 1671-1677 w stylu barokowym według projektu Joachima Marquarda z Plauen. 14 czerwca 1810 w kościele tym odbył się chrzest Roberta Schumanna, kompozytora romantycznego, który w wieku 11 lat dał występ w świątyni, grając na fortepianie. W latach 1885-1891 przypory przebudowano, dodając do nich rzeźby apostołów, proroków i reformatorów Kościoła. Pracami kierował Oskar Mothes. W 1935 świątyni nadano godność katedry (niem. Dom).
Architektura.
Świątynia późnogotycka, trójnawowa, o układzie halowym. Wieża kościelna ma wysokość 88 metrów, co czyni katedrę najwyższym budynkiem w mieście. Wnętrze zdobią:

</doc>
<doc id="5342134" url="https://pl.wikipedia.org/wiki?curid=5342134" title="Ahuva Goldstein">
Ahuva Goldstein

Ahuva Goldstein (hebr. אהובה גולדשטיין) (ur. 1923 w Polsce) – izraelska malarka pochodzenia polskiego.
Życiorys.
Urodziła się w rodzinie polskich Żydów, którzy w 1927 emigrowali do Mandatu Palestyny i zamieszkali w Hajfie. Studiowała rysunek i malarstwo oraz ceramikę pod kierunkiem czołowych artystów tego kraju m.in. Izraela Peladiego, Simy Slonim, Cviego Mejrowicza i Marcela Janco. Kontynuowała naukę ceramiki u Emanuele Luzattiego w Ein Hod oraz w Oranim College w Kirjat Tiwon. Tworzy posługując się techniką olejną i akwarelą, grafiki wykonuje posługując się ołówkiem.

</doc>
<doc id="5342135" url="https://pl.wikipedia.org/wiki?curid=5342135" title="Potupy">
Potupy

Potupy (; ) – wieś na Białorusi, w obwodzie witebskim, w rejonie głębockim, w sielsowiecie Urzecze.
Historia.
W czasach zaborów wieś w okręgu wiejskim Nowy Dwór, w gminie Zaleś, w powiecie dzisieńskim, w guberni wileńskiej Imperium Rosyjskiego. W 1866 we wsi w 6 domach zamieszkiwało 56 osób (34 dusze rewizyjne), wszystkie były wyznania prawosławnego.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 107 osób, 5 było wyznania rzymskokatolickiego, 102 prawosławnego. Jednocześnie 102 mieszkańców zadeklarowało polską a 5 białoruską przynależność narodową. Były tu 22 budynki mieszkalne. W 1931 w 17 domach zamieszkiwały 84 osoby.
Wierni należeli do parafii rzymskokatolickiej (filia) i parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5342141" url="https://pl.wikipedia.org/wiki?curid=5342141" title="Kamila Shand">
Kamila Shand



</doc>
<doc id="5342145" url="https://pl.wikipedia.org/wiki?curid=5342145" title="Prudowe">
Prudowe

Prudowe – dawna wieś. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Urzecze.
Historia.
W czasach zaborów w okręgu wiejskim Kosarzewszczyzna, w gminie Zalesie, w powiecie dzisieńskim, w guberni wileńskiej Imperium Rosyjskiego. Pod koniec XIX wieku należała do dóbr Kosarzewszczyzna, własność Michałowskich .
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 87 osób, 12 było wyznania rzymskokatolickiego a 75 prawosławnego. Jednocześnie 10 mieszkańców zadeklarowało polską a 77 białoruską przynależność narodową. Było tu 17 budynków mieszkalnych. W 1931 w 19 domach zamieszkiwało o 78 osób.
Wierni należeli do parafii rzymskokatolickiej w Głębokiem i parafii prawosławnej w Zaborzu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5342151" url="https://pl.wikipedia.org/wiki?curid=5342151" title="Zygmunt Gzella">
Zygmunt Gzella

Zygmunt Gzella (ur. 2 marca 1922 w Chełmnie, zm. 8 marca 2007 w Łodzi) – chórmistrz, dyrygent, rektor i profesor Akademii Muzycznej w Łodzi.
Życiorys.
Gzella był absolwentem pedagogiki oraz dyrygentury symfonicznej na Wydziale Kompozycji, Teorii Muzyki i Dyrygentury Państwowej Wyższej Szkole Muzycznej w Łodzi. Ponadto ukończył studia pedagogiczne na z tytułem magistra na Uniwersytecie Łódzkim. Był wychowawcą w domu dziecka oraz instruktorem zespołów muzycznych. Od przełomu lat 50. i 60. XX w. do 1981 pracował jako redaktor muzyczny w Polskim Radiu Łódź, z czasem zostając kierownikiem muzycznym oraz dyrygentem orkiestry Polskiego Radia, a także jednocześnie także orkiestry symfonicznej Państwowej Szkoły Muzycznej im. Stanisława Moniuszki i orkiestry Opery Łódzkiej. W latach 1981–1987 pełnił funkcję rektora Akademii Muzycznej, a do 1999 był kierownikiem Katedry Wychowania Muzycznego.
Został pochowany na cmentarzu Doły w Łodzi, w części katolickiej.

</doc>
<doc id="5342152" url="https://pl.wikipedia.org/wiki?curid=5342152" title="Stary kościół Przemienienia Pańskiego w Lii">
Stary kościół Przemienienia Pańskiego w Lii

Stary kościół Przemienienia Pańskiego (, ), powszechnie znany jako stary kościół Zbawiciela () – stary rzymskokatolicki kościół znajdujący się w wiosce Lija na Malcie. 
Historia.
Kościół prawdopodobnie pochodzi z pierwszej połowy XVI wieku, choć dokładna data jego budowy nie jest znana. Domniemywa się, że projektantem budowli był Girolamo Cassar. Pierwsza wzmianka o świątyni pochodzi z 1 lutego 1575 roku, z wizytacji prałata Pietro Dusiny, wizytatora papieskiego na Malcie. Kościół był wówczas budynkiem jednonawowym, miał trzy ołtarze, obraz namalowany na drewnie, drewniane drzwi i podłogę. Nie miał jednak opiekuna ani dochodów. Terytorialnie Lija należała do parafii w Birkirkarze.
6 lutego 1594 roku Lija została odłączona od Birkirkary i stała się samodzielną parafią. Przez ponad sto lat, do czasu wybudowania obecnego kościoła parafialnego, świątynia była kościołem parafialnym wioski. W roku 1610 rozbudowano ją, uzyskała wówczas kształt krzyża i dobudowano doń zakrystię. Podczas rozbudowy zburzono stary kościół św. św. Rocha i Sebastiana, zbudowany podczas zarazy w 1592 roku.
Po zbudowaniu nowego kościoła stary stracił na znaczeniu, lecz jeszcze przez pewien czas był pod dobrą opieką. Achille Ferres w 1866 roku chwali duchowieństwo i mieszkańców wioski za dobrą opiekę nad starym kościołem. Jednak na początku XX wieku kościół zdegenerował się i stał się magazynem dekoracji świątecznych. Jeszcze na krótko pełnił funkcję parafialnego, kiedy w 1928 roku wymieniano w nowym kościele posadzkę na marmurową. 
Architektura.
Wygląd zewnętrzny.
Kościół ma kształt litery „T” z beczkowym dachem. Przy wschodnim końcu znajduje się transept, dobudowany na przełomie XVI i XVII wieku do późnośredniowiecznej nawy. Na jego skrzyżowaniu z nawą wznosi się wysoki bęben z oknami, przykryty kopuła w kształcie spodka. Świątynia jest jednym z pierwszych przykładów kościoła na Malcie, który powiększono przez dodanie transeptu, i pierwszym z wysokim bębnem z oknami, jako głównym źródłem światła wewnątrz. Forma krzyża stała się dla kościołów w XVII i XVIII wieku standardem.
Kaplica ma surową fasadę przebitą renesansowym wejściem pośrodku. Drewniane drzwi mieszczą się w dużym okrągłym łuku, który z kolei jest zamknięty między dwoma żłobkowanymi pilastrami, zwieńczonymi gzymsem i belkowaniem. Pomiędzy okrągłym oknem typu "wole oko" w szczycie, a drzwiami obramowanymi kolumnami wstawiona jest pusta prostokątna rama obrazu. Fasada kończy się lekko skośnym dachem dwuspadowym.
Pierwotnie drzwi przebijały trzy boki nawy oraz oba transepty. Spośród nich tylko dwa – te na fasadzie i te na południowej ścianie nawy – są nadal w użyciu. Pozostałe zostały zamurowane. Wszystkie portale, z jednym wyjątkiem, są wyrafinowane, a dwa, te na południowej ścianie nawy i na południowym transepcie są delikatnie rzeźbione. Bardziej interesujący z nich to ten ostatni, zwieńczony baldachimem wspartym na pięknie ząbkowanych wspornikach. Cyfra roczna „1605” jest wygrawerowana na baldachimie pod małą płaskorzeźbą, prawdopodobnie przedstawiającą Jana Chrzciciela. Zarówno data, jak i rzeźba są niestety bardzo zniszczone. Nad wejściem wznoszą się trzy duże, ozdobne wsporniki, które pierwotnie musiały podtrzymywać balkon. Godny uwagi jest również portal na ścianie południowej. Posiada ciekawy fryz z delikatnie rzeźbionych róż i kielichów. Najstarsze drzwi to te na ścianie północnej. Są to proste drzwi łukowe, ale duże klińce łuku wskazują na ich starożytność. Wejście do północnego transeptu jest interesujące ze względu na jego złamany fronton i napis: „CUSTODI PEDEM TUUM / INGREDIENS DOMUM / DOMINI / 1660”.
Wnętrze.
Jednonawowe wnętrze kościoła przykrywa sklepienie kolebkowe z prostymi łukami, które są wsparte na gzymsie obiegającym ściany. Jak wspomniano wyżej, nawę od prezbiterium w jej wschodnim końcu oddziela transept, na skrzyżowaniu których wznosi się wysoki bęben z oknami, przykryty kopułą w kształcie spodka.
Ołtarz główny, ustawiony we wnęce, ma wspaniałą nastawę ołtarzową, dzieło Tommaso Dingliego, z obrazem tytularnym przedstawiającym Przemienienie Pańskie. Ukazuje on Jezusa pośrodku, razem z Eliaszem i Mojżeszem na górze Tabor, a poniżej widać trzech apostołów zasłaniających oczy przed blaskiem. Po obu stronach ołtarza znajdują się nisze, prawdopodobnie również dzieło Dingliego, w których znajdują się antyczne figury św. Katarzyny oraz św. Łucji lub św. Agaty.
Inne dzieła sztuki.
W kościele znajdują się inne obrazy, w tym te z kaplic w transepcie. Są to "Męczeństwo św. Pawła", dzieło Mattia Pretiego oraz "Męczeństwo św. Agaty", dzieło Giuseppe D’Areny. Jest również starożytna figura Matki Bożej Różańcowej wyrzeźbiona w drewnie.
Jest też ołtarz z piękną nastawą ołtarzową, w której znajduje się obraz "Madonna ze św. Rochem i św. Sebastianem", upamiętniającym wezwanie kościoła, który musiał zostać zburzony kiedy powiększano kościół Przemienienia.
W kościele miały miejsce również pochówki, wciąż można zobaczyć wiele wykutych w kamieniu nagrobków o tak pięknych wzorach, że wyglądają jak intarsje. Spośród nagrobków w kościele tylko dwa zachowały się w dobrym stanie. Inskrypcje i dekoracje na pozostałych zostały w dużej mierze zatarte, podobno przez przesuwanie po nich ciężkich przedmiotów, gdy kościół był używany jako magazyn. Jedna z dwóch zachowanych płyt oznacza grób członków Bractwa Różańcowego założonego przez ks. Dusinę w 1575 roku, i nosi datę roczną „1629”. Drugi nagrobek ma tarczę z pługiem oraz napis: „SEPULTURA W NINO / 
HAIUS 1610”.
Wśród pochowanych w kościele jest architekt i inżynier Giovanni Attard, który w latach 1610–1614 był zatrudniony przez wielkiego mistrza Alofa de Wignacourt przy dokończeniu budowy akweduktu transportującego wodę do nowego miasta Valletty. Uważa się, że Attard był nauczycielem architekta Tommaso Dingliego. Należy również wspomnieć o kilku marmurowych nagrobkach przed prezbiterium. Dwa najciekawsze upamiętniają wielkiego architekta maltańskiego Giovanniego Barbarę, odpowiedzialnego m.in. za budowę obecnego kościoła parafialnego w Lii, oraz autora i językoznawcę Hannibala Precę. Nagrobki te zostały usunięte z kościoła parafialnego w roku 1928, kiedy zastąpiono starą posadzkę kościoła nową.
Kościół dziś.
Dziś budynek kościoła wykorzystywany w uroczystościach wielkotygodniowych oraz 6 sierpnia podczas obchodów święta Chrystusa Zbawiciela. W pozostałe dni roku służy do wystaw i spotkań o tematyce religijnej.
Ochrona dziedzictwa kulturowego.
27 sierpnia 2012 roku kościół został wpisany na listę National Inventory of the Cultural Property of the Maltese Islands pod numerem 00812.

</doc>
<doc id="5342156" url="https://pl.wikipedia.org/wiki?curid=5342156" title="Kościół Wniebowzięcia Najświętszej Maryi Panny „Ta’ Duna” w Lii">
Kościół Wniebowzięcia Najświętszej Maryi Panny „Ta’ Duna” w Lii

Kościół Wniebowzięcia Najświętszej Maryi Panny „Ta’ Duna” (, ) – rzymskokatolicki kościół znajdujący się w miejscowości Lija na Malcie. 
Historia.
Budowa kościoła została rozpoczęta około roku 1569, zaś zakończona w 1575 roku. Najstarszym dokumentem, który wspomina o tym kościele, jest dokument notariusza Angelo Bartolo z 25 lipca 1569 roku, który mówi, że kościół został zbudowany przez niejakiego Mariano Portelliego zwanego "Duna". Opis kościoła znajduje się w raporcie z wizytacji prałata Pietro Dusiny, wizytatora apostolskiego na Malcie w 1575 roku.
W roku 1658 kościół został zdesakralizowany. Odbudowany przez braci Severio i Michele Portellich oraz Michele Bartolo, i przywrócony do należnej funkcji w roku 1755, został 24 sierpnia 1782 roku poświęcony przez biskupa Vincenzo Labiniego. Wraz z kościołem wybudowano wokół niego także inne budynki i tym samym kościół stanowił część kompleksu. Był on wówczas pod świeckim patronatem, który w pewnym momencie został utracony i dziś świątynia podlega jurysdykcji parafii w Lii. Przez jakiś czas w XIX wieku kościół należał do Jezuitów, którzy przybyli tu z Włoch, Francji i Sycylii. Później powrócił pod zarząd parafii.
Architektura.
Wygląd zewnętrzny.
Z zewnątrz kościół wydaje się mieć plan kwadratu. Na wszystkich widocznych rogach znajdują się wysokie, gładkie, na masywnych cokołach pilastry w stylu toskańskim, które podtrzymują belkowanie otaczające cały budynek. Drzwi główne są kwadratowe i proste w konstrukcji. Oflankowane są żebrowanymi kamiennymi listwami, zwieńczone zaś gładkim występem i małym gzymsem. Nad całością kolejny występ w kształcie litery „V”, być może przygotowany do umieszczenia na nim herbów. Po obu stronach głównych drzwi znajdują się dwa kwadratowe okna z małym kamiennym stopniem. Bezpośrednio nad wejściem znajduje się małe owalne okienko typu "wole oko". Górną część fasady zamykają dwa zestawy belkowania i ciężki gzyms. Na narożnikach dachu znajdują się po dwie kamienne konstrukcje w kształcie urny, które zdobią gładką górną część. Pomiędzy tymi elementami znajduje się barokowy fronton zwężający się ku górze, na którym stoi mały krzyż.
Elewacja boczna jest kopią frontowej, z tą różnicą, że ściana nad gzymsem nad drzwiami jest gładka. Same drzwi są zamurowane. Nad całością góruje kopuła bez bębna zwieńczona elegancką latarnią, która dodatkowo ozdobiona jest podporami w postaci esownicy. Nie wiadomo jednak kto był architektem tej barokowej świątyni.
Wnętrze.
Wewnątrz kościół ma plan kwadratowy z kamiennym ołtarzem głównym umieszczonym w głębokim prezbiterium z apsydą. Sklepienie kolebkowe z łukami przykrywa prezbiterium, ściany przebite dwoma oknami. Świątynia mieści około pięćdziesięciu osób. Pilastry w stylu toskańskim podtrzymują cztery pendentywy i cztery łuki, na których spoczywa półkulista kopuła podzielona na osiem pól ośmioma żebrami. Wyżej znajduje się latarnia z oknami.
Obraz tytularny z 1790, dzieło Michele Busuttila (1762–1831), zajął miejsce poprzedniego, namalowanego przez Zakkariję Micallefa na początku XVII wieku (1624), dziś w muzeum kościoła parafialnego. Obraz ozdobiony jest ramą w stylu rokoko, zaprojektowaną prawdopodobnie przez Giovanniego Sammuta (1784–1841). Po bokach prezbiterium znajduje się dwoje drzwi prowadzących do zakrystii, a nad nimi dwa obrazy umieszczone w wykutych w kamieniu ramach. Przedstawiają one św. Alojzego Gonzagę i św. Franciszka Ksawerego, a wyszły spod pędzla wspomnianego już Michele Basuttila.
W kościele mieszczą się też dwa inne obrazy, są to "Św. Marek" i "Św. Łukasz", przypisywane Stefano Erardiemu, a także komplet obrazów "Via Sagra".
Kościół dziś.
Dziś budynek kościoła służy jako kaplica całodziennej adoracji.
Ochrona dziedzictwa kulturowego.
27 sierpnia 2012 roku kościół został wpisany na listę National Inventory of the Cultural Property of the Maltese Islands pod numerem 00814.

</doc>
<doc id="5342159" url="https://pl.wikipedia.org/wiki?curid=5342159" title="Rybacy na morzu">
Rybacy na morzu

Rybacy na morzu () – obraz autorstwa brytyjskiego malarza Williama Turnera.
Geneza.
"Rybacy na morzu" to pierwszy obraz olejny artysty wystawiony w Royal Academy of Arts. Od roku 1790 Turner wystawiał tam swoje akwarele, w owych czasach uznawane za mniej prestiżowe niż malarstwo olejne. Kończąc 21 lat, Turner chciał zaistnieć szerzej w środowisku artystycznym, zapragnął więc zaprezentować dzieło znacznie poważniejsze niż jego poprzednie rysunki i akwarele o tematyce krajobrazowej.
Turner odbył swoje pierwsze poważne studium nad ruchami i wyglądem morskiej wody latem 1795 roku w południowej Walii, odwiedzając m.in. zatokę Saint Brides Bay. Jego ówczesne prace studyjne były wyraźnie słabsze od szkiców architektury kościelnej, którą w tamtym okresie się zajmował. Mimo to już w tych wczesnych szkicach pejzażowych widać podziw artysty dla siły i potęgi morza. Akwarele i rysunki po podróży umieścił w swoim szkicowniku "Isle of Wight", gdzie znalazło się m.in. wiele szkiców nadbrzeżnych skał, które później zostaną ukazane na obrazie "Rybacy na morzu".
Od 1795 roku umiejętności malarskie Turnera zaczęły się szybko rozwijać, a artysta podjął próby w różnych technikach. Jedną z nich było malarstwo olejne. Odnotowano, że wcześniej wykonał co najmniej jeden obraz olejny około 1792 roku, jednak efekt ówczesnych prac obecnie nie jest znany. Na ten sam rok datuje się studium olejne młyna wodnego, zapisane w notatkach Turnera. Od tego czasu nie są znane żadne jego dzieła w technice olejnej, dopóki obraz "Rybacy na morzu" nie został wystawiony w Akademii w 1796 roku.
"Rybacy" Turnera nawiązują do jego wcześniejszych akwarel, w których zajmował się problematyką przedstawienia morza, ukazując m.in. szczegóły ruchu wody. Opracowane wówczas detale artysta podjął w większej skali w obrazie olejnym.
Turner, malując obraz, włączył się w nurt malarstwa nocnego XVIII wieku, reprezentowanego przez takich malarzy jak Horace Vernet, Philip James de Loutherbourg i Joseph Wright of Derby, czerpiąc z każdego z nich inspirację w kluczowych elementach obrazu. Rozjaśnienie sceny światłem księżycowym jest nawiązaniem do obrazów Derby’ego, postrzępione chmury zaś Turner apożyczył od Loutherbourga. Niespokojny nastrój nocnej sceny jest wynikiem badań Turnera nad obrazami Rembrandta. W podobnej atmosferze utrzymany został "Odpoczynek w czasie ucieczki do Egiptu" pędzla holenderskiego artysty. Płótno to znajdowało się u jednego z patronów Turnera – sir Richarda Colt Hoare’a.
Obraz spotkał się na wystawie z entuzjastycznymi opiniami.
Opis obrazu.
Scena nocna ukazuje rybaków w dwóch łodziach, walczących z ogromnymi falami. Bliższa widzowi łódź, przedstawiona z opuszczonym grotem, znajduje się pomiędzy falami, druga zaś łódź, także z opuszczonymi żaglami, unosi się na grzbiecie fali. Na niebie Turner ukazał księżyc otoczony ciemnymi chmurami, którego światło odbija się w wodzie wokół łodzi na pierwszym planie i na dalekim morzu. Jeden z rybaków trzyma latarnię, której słabe czerwone światło kontrastuje z zimnym blaskiem księżyca. To przedstawienie podkreśla potęgę natury i kruchość ludzi na morzu. Postrzępione kontury po lewej stronie obrazu przedstawiają skały zwane „Igłą” u wybrzeży Wight, kontrastujące swoją ciemną barwą z poświatą księżyca, odbijającego się od odległej powierzchni morza.
Dzieło jest obrazowym świadectwem zrozumienia przez Turnera zasad hydrodynamiki, tzn. formowania się fal i efektów świetlnych na powierzchni wody.
W "Rybakach" malarz ukazał po raz pierwszy dynamiczną moc wody i walkę człowieka z żywiołem – dwa tematy, które powracały w jego twórczości przez całe życie artysty.

</doc>
<doc id="5342160" url="https://pl.wikipedia.org/wiki?curid=5342160" title="Maya Gordon">
Maya Gordon

Maya Gordon (hebr. מאיה גורדון) (ur. 1947 w Chorzowie) – holenderska malarka pochodzenia polskiego i żydowskiego.
Życiorys.
Urodziła się w Polsce, w 1957 razem z rodziną emigrowała do Izraela. W 1966 rozpoczęła studia w Akademii Sztuk Pięknych i Wzornictwa Besaleela, po jej ukończeniu w 1970 wyjechała na stałe do Holandii i zamieszkała w Amsterdamie. W 1972 rozpoczęła roczną naukę w Vrije Academie voor Beeldende Kunsten w Hadze, następnie przez rok uczęszczała do Ateliers '63 w Amsterdamie, a przed kolejny do Jan van Eyck Academie w Maastricht. Mieszka w Amsterdamie, Tel Awiwie i Warszawie. Maya Gordon jest autorką instalacji, obrazów, obiektów, kolaży, rysunków i filmów wideo. Jej prace znajdują się w kolekcjach wielu muzeów na całym świecie, regularnie wystawia swoje prace w Polsce, największa wystawa jej prac miała miejsce w BWA w Olsztynie w 2019. Częstym motywem jej prac są wspomnienia z Izraela, widoki cyprysów, krajobrazy oraz przedstawianie siebie, jako małej dziewczynki. Grafiki tworzone ołówkiem przedstawiają wspomnienia z dzieciństwa w Polsce, poza rysunkami zawierają teksty po polsku tworząc wrażenie komiksu.

</doc>
<doc id="5342161" url="https://pl.wikipedia.org/wiki?curid=5342161" title="Karapcziw (rejon hlibocki)">
Karapcziw (rejon hlibocki)



</doc>
<doc id="5342162" url="https://pl.wikipedia.org/wiki?curid=5342162" title="Ewa Puszczyńska">
Ewa Puszczyńska

Ewa Puszczyńska (ur. 24 stycznia 1955 w Łodzi) – polska producentka filmowa.
Życiorys.
Ewa Puszczyńska jest absolwentką filologii angielskiej na Uniwersytecie Łódzkim. Od 1995 jest zaangażowana we współpracę z Opus Film. W 2007 roku została powołana przez Ministra Kultury na eksperta Polskiego Instytutu Sztuki Filmowej, uczestniczy w szkoleniu Eave jako decydent oraz prowadzi zajęcia z produkcji filmowej w Państwowej Wyższej Szkole Filmowej, Telewizyjnej i Teatralna im. Leona Schillera w Łodzi. W 2016 założyła firmę producencką Extreme Emotions. W 2020 znalazła się na liście Variety 500 – liście najbardziej wpływowych ludzi branży medialnej. Jest członkinią Europejskiej Akademii Filmowej, a od roku 2015 jest członkinią zarządu Akademii, należy również do Polskiej i Amerykańskiej Akademii Filmowej.
W 2022 została przewodniczącą Komisji Oscarowej, wyłaniającej polskiego kandydata do Oscara.
Filmografia.
2005:
2006:
2007: „Lekcje pana Kuki” producent, producent wykonawczy,
2008: „Spring 1941” – producent,
2009:
2010:
2012: „Aglaja”- producent,
2013:
2014:
2015:
2016: „Dark crimes” – koproducent,
2017:
2018: „Zimna wojna” – producent,
2019:
2020: „Quo vadis, Aida?” – producent,
2022:

</doc>
<doc id="5342164" url="https://pl.wikipedia.org/wiki?curid=5342164" title="Kamienica przy Rynku 17 w Tarnowskich Górach (budynek południowy)">
Kamienica przy Rynku 17 w Tarnowskich Górach (budynek południowy)

Kamienica przy Rynku 17 w Tarnowskich Górach (budynek południowy) – kamienica wybudowana najprawdopodobniej w II połowie XVI wieku, znajdująca się pod numerem 17 przy Rynku w Tarnowskich Górach, wpisana do rejestru zabytków nieruchomych województwa śląskiego.
Budynek należy do zespołu kamienic podcieniowych, które zajmują południową część zachodniej pierzei tarnogórskiego Rynku oraz początkowy odcinek ulicy Gliwickiej. Współcześnie obiekt funkcjonalnie związany jest z sąsiednią kamienicą, również zajmującą parcelę pod numerem 17, pierwotnie jednak obie części funkcjonowały oddzielnie, o czym świadczy odmienna bryła budynków oraz ślady istnienia dwóch niezależnych klatek schodowych.
Pierwszym znanym z nazwiska właścicielem kamienicy był Jan Miedona, do którego budynek należał w latach 1670–1703. W wieku XIX budynek był własnością Böhmów. W 1950 roku kamienica po raz pierwszy została wpisana do rejestru zabytków (województwa śląsko-dąbrowskiego), a w kwietniu 1966 roku wpisano ją do rejestru zabytków województwa katowickiego.
Historia.
Budynek znajduje się w południowej części zachodniej pierzei tarnogórskiego Rynku. Podobnie jak sąsiednie budynki, wybudowany został w XVI wieku – prawdopodobnie w drugiej jego połowie – i należy do zespołu kamienic podcieniowych, który obejmuje budynki przy ul. Gliwickiej 1, 3 i 5 oraz przy Rynku 18 i 17 (budynek północny i południowy), a kiedyś także 16 i 15.
Nie jest znany inwestor, architekt, budowniczy, ani dokładna data wzniesienia kamienicy. Jako jej właściciel w 1670 roku wymieniony jest żupnik Jan Miedona, który wraz z Andreasem Olofssonem, do którego należała sąsiednia kamienica, gościli na swych połączonych podwórkach kaleszę i konie z orszaku odwiedzającej miasto cesarzowej Eleonory Gonzagi. Po śmierci Miedony w 1703 roku w dokumentach występuje jego żona, Magdalena, katoliczka, która wsławiła się znaczącymi darowiznami na miejscowy kościół (m.in. wpłaciła 200 talarów na remont wieży świątyni). Jednak już w roku następnym, przegrawszy proces sądowy z Bernardem Bordolo wytoczony w sprawie podwyższenia przylegającej od południa kamienicy, Miedonowa sprzedała swój dom Andrzejowi Pusonowi.
Dom był jednym z budynków, które spłonęły w pożarze miasta w 1746 roku. Wówczas jego wartość katastralna wynosiła 430 talarów, a właścicielem był pochodzący z brandenburskiego Friedlandu Christian Fiddicke – żupnik, wiceburmistrz, inspektor cechu rzeźników i architekt miejski. W 1765 dom należał do kupca Jacoba Zienbecka, zaś w 1800 roku do spadkobierców niejakiego Fischera. W 1765 roku wartość kamienicy wynosiła 465 talarów, a w 1800 roku 450 talarów.
Kolejnym właścicielem obiektu był od 1804 roku Joseph Waniek z Gliwic, członek Bractwa Strzeleckiego, poborca akcyzy, członek tarnogórskiego magistratu, a od 1823 roku aż do swojej śmierci w 1842 roku – burmistrz miasta. Po jego śmierci kamienicę nabył Gustav Böhm, właściciel budynku sąsiadującego z kamienicą od północy. Z czasem obie kamienice pomimo zróżnicowanej bryły zaczęły stanowić funkcjonalną całość, a od lat 20. XX wieku mają wspólny adres pod numerem 17 przy Rynku w Tarnowskich Górach.
12 marca 1950 roku obiekt po raz pierwszy wpisano do rejestru zabytków nieruchomych (wówczas województwa śląsko-dąbrowskiego), zaś 15 kwietnia 1966 roku kamienicę jako "budynek mieszkalny II" wpisano do rejestru zabytków województwa katowickiego pod numerem 614/66. W 1991 roku przeprowadzono gruntowny remont budynku.
Architektura.
Budynek jest wzniesiony na rzucie prostokąta, od strony Rynku jest trójkondygnacyjny, w głębi zaś dwukondygnacyjny. Kryty jest dwuspadowym dachem z kalenicą ustawioną prostopadle do pierzei rynku. Elewacja obiektu jest pięcioosiowa, z podcieniem otwartym dwiema arkadami na parterze i trójkątnym szczytem. W szczycie znajduje się owalne okienko, pozostałe okna są prostokątne.
Budynek ma zachowane w dość dobrym stanie oryginalne, XVI-wieczne piwnice, podcienia zostały dobudowane najprawdopodobniej w XVII wieku, natomiast trzecią kondygnację zbudowano w wieku XVIII. W lokalu na parterze zachowane sklepienie kolebkowe z lunetami. Obiekt w fasadzie miał niegdyś balkon, który nie zachował się do czasów współczesnych.

</doc>
<doc id="5342171" url="https://pl.wikipedia.org/wiki?curid=5342171" title="Sebastian van Strien">
Sebastian van Strien

Sebastian van Strien (ur. 21 kwietnia 1956r. w Groningen) – holenderski matematyk, od 2012 profesor Imperial College London. W pracy naukowej zajmuje się układami dynamicznymi i teorią ergodyczną.
Życiorys.
Stopień doktora uzyskał w 1982 na Uniwersytecie w Utrechcie i w 1984 na University of Warwick. Karierę zawodową rozpoczął na Uniwersytecie Technicznym w Delfcie, następnie pracował na Uniwersytecie Amsterdamskim i University of Warwick. Od 2012 jest profesorem Imperial College London.
Swoje prace publikował m.in. w najbardziej prestiżowych czasopismach matematycznych świata: „Annals of Mathematics”, „Journal of the American Mathematical Society”, „Inventiones Mathematicae” i „Acta Mathematica”. Jest lub był redaktorem „Ergodic Theory and Dynamical Systems” i „Indigationes Mathematicae”.
W 2014 roku wygłosił wykład sekcyjny na Międzynarodowym Kongresie Matematyków w Seulu. W 2013 zdobył prestiżowy ERC Advanced Grant. Członek korespondent Królewskiej Holenderskiej Akademii Sztuk i Nauk. 
Wypromował blisko 20 doktorów, w tym Henka Bruina.

</doc>
<doc id="5342177" url="https://pl.wikipedia.org/wiki?curid=5342177" title="Pro Memoria">
Pro Memoria



</doc>
<doc id="5342178" url="https://pl.wikipedia.org/wiki?curid=5342178" title="Jordaneszty">
Jordaneszty

Jordaneszty () – wieś na Ukrainie, w obwodzie czerniowieckim, w rejonie czerniowieckim, nad Seretem, siedziba hromady Karapcziw. W 2001 roku liczyła 2263 mieszkańców.
W latach 1946-1995 miejscowość nosiła nazwę Pidlisne ().

</doc>
<doc id="5342179" url="https://pl.wikipedia.org/wiki?curid=5342179" title="Sebastian Nađ">
Sebastian Nađ

Sebastian Nađ (ur. 30 maja 1997) – serbski zapaśnik walczący w stylu klasycznym. Złoty medalista mistrzostw świata w 2022; ósmy w 2021. Piąty na mistrzostwach Europy w 2022. Wicemistrz Europy U-23 w 2019 i trzeci w 2017 roku.

</doc>
<doc id="5342180" url="https://pl.wikipedia.org/wiki?curid=5342180" title="Pro Bono Poloniae">
Pro Bono Poloniae



</doc>
<doc id="5342182" url="https://pl.wikipedia.org/wiki?curid=5342182" title="Pro patria">
Pro patria



</doc>
<doc id="5342185" url="https://pl.wikipedia.org/wiki?curid=5342185" title="Jan Powązka">
Jan Powązka

Jan Powązka (ur. 4 czerwca 1931 w Sosnowcu, zm. 28 kwietnia 1994 w Sosnowcu) – polski bramkarz, wicemistrz Polski, reprezentant Polski U-19.
Kariera piłkarska.
Jako junior był zawodnikiem Stali Sosnowiec. W pierwszej drużynie zadebiutował w 1950 r. W 1954 r. wywalczył z drużyną awans do I ligi. Debiut na boiskach I ligi zaliczył 17 sierpnia 1955 r. w meczu Stal Sosnowiec - Lechia Gdańsk 0:2. W całym sezonie 7 razy bronił bramki zespołu z Sosnowca, który finalnie wywalczył tytuł wicemistrza Polski 1955. W następnym latach był zawodnikiem Stali Kraśnik.
Na przełomie lat 50 i 60 XX wieku był bramkarzem Kolejarza Sosnowiec. Z Kolejarzem miał okazję zagrać w meczu przeciwko reprezentacji Polski U-19
Statystyka gry w Stali Sosnowiec.
W I lidze wystąpił w 7 meczach jako zawodnik Stali Sosnowiec.
Kariera reprezentacyjna.
Był pierwszym piłkarzem Stali Sosnowiec, który zagrał w reprezentacji Polski U-19. Debiutował 18 września 1948 w Łodzi w meczu Polska - Węgry 1:0.

</doc>
<doc id="5342186" url="https://pl.wikipedia.org/wiki?curid=5342186" title="Lapończycy">
Lapończycy



</doc>
<doc id="5342189" url="https://pl.wikipedia.org/wiki?curid=5342189" title="Artus Wolffort">
Artus Wolffort

Artus Wolffort (ur. 1581 w Antwerpii, zm. 1641 tamże) – malarz flamandzki.
W dzieciństwie, wraz z rodzicami, przeprowadził się z rodzinnej Antwerpii do Dordrechtu. Od 1615 mieszkał i pracował w Antwerpii. W 1619 zawarł związek małżeński z Marią Wandelaer. Mieli syna Jana Baptystę, przyszłego malarza, oraz trzy córki. Uczniami A. Wolfforta był m.in. jego syn, a także Peter van Mol i Pieter van Lint. Portret A. Wolfforta namalował Antoon van Dyck.
W XVII w. zaliczany był przez ówczesnych malarzy i znawców malarstwa do czołowych malarzy Niderlandów, w wiekach późniejszych stał się mniej znany, m.in. dlatego, że z reguły nie podpisywał swych obrazów i były one wiązane z innymi artystami lub opisywane jako anonimowe. Atrybucję wielu takich obrazów A. Wollfortowi przeprowadził dopiero w 1977 historyk sztuki Hans Vlieghe.

</doc>
<doc id="5342192" url="https://pl.wikipedia.org/wiki?curid=5342192" title="Acchi kocchi">
Acchi kocchi

 – czteropanelowa manga autorstwa Ishiki, publikowana na łamach magazynu „Manga Time Kirara” wydawnictwa Hōbunsha od października 2006. Na podstawie mangi studio AIC wyprodukowało serial anime, który emitowany był od kwietnia do czerwca 2012.
Fabuła.
Poważny Io i niewinna Tsumiki są ze sobą nierozłączni, choć w rzeczywistości nie zostali jeszcze parą. Seria opowiada o codziennym życiu ich oraz przyjaciół, którzy wszelkimi sposobami starają się rozwinąć skomplikowany związek tej dwójki, co często skutkuje nieoczekiwanymi rezultatami.
Manga.
Seria ukazuje się od października 2006 na łamach magazynu „Manga Time Kirara”. Następnie wydawnictwo Hōbunsha rozpoczęło zbieranie rozdziałów do wydań w formacie tankōbon, których pierwszy tom ukazał się 27 października 2007. Według stanu na 27 września 2022, do tej pory wydano 9 tomów.
Anime.
Adaptacja w formie telewizyjnego serialu anime została wyprodukowana przez studio AIC. Licząca 12 odcinków seria była emitowana od 5 kwietnia do 28 czerwca 2012, a dodatkowy 13 odcinek został wydany 16 listopada 2012, wraz z 6. tomem Blu-ray/DVD. Motywem przewodnim jest w wykonaniu Rumi Ōkubo, Nobuhiko Okamoto, Hitomi Nabatame, Kaori Fukuhary i Shintarō Asanumy, zaś kończącym autorstwa Ōkubo.

</doc>
<doc id="5342193" url="https://pl.wikipedia.org/wiki?curid=5342193" title="Maciej Pawlik">
Maciej Pawlik

Maciej Pawlik (ur. 19 września lub listopada 1940 w Sarnach) – profesor nauk technicznych, specjalista z dziedziny elektrotechniki i energetyki, zwłaszcza elektrowni i gospodarki elektroenergetycznej. 
Życiorys.
Urodził się w rodzinie Zenona i Natalii z d. Rojewskiej. W 1962 ukończył studia na Wydziale Elektrycznym Politechniki Łódzkiej i uzyskał dyplom magistra inżyniera elektryka o specjalności Elektrownie Cieplne. W 1969 uzyskał stopień doktora nauk technicznych, w 1981 stopień doktora habilitowanego, a w 1990 tytuł naukowy profesora. 
Autor wielokrotnie wznawianego podręcznika akademickiego pt. "Elektrownie" (I wydanie: WNT Warszawa, 1990) – nagrodzonego w 1991 roku przez Ministra Edukacji Narodowej. 
Absolwent i pracownik Politechniki Łódzkiej. Były wiceprezes Łódzkiego Towarzystwa Naukowego. Od 1994 członek zagraniczny Narodowej Akademii Nauk Ukrainy. Były wiceprzewodniczący Komitetu Problemów Energetyki Polskiej Akademii Nauk, był też członkiem Komitetu Elektrotechniki PAN
Nagrody i odznaczenia.
Otrzymał także m.in. kilka Nagród Ministra oraz kilkadziesiąt Nagród JM Rektora Politechniki Łódzkiej.

</doc>
<doc id="5342194" url="https://pl.wikipedia.org/wiki?curid=5342194" title="Tom Clancy's The Division Resurgence">
Tom Clancy's The Division Resurgence



</doc>
<doc id="5342201" url="https://pl.wikipedia.org/wiki?curid=5342201" title="Stefano Bianchini">
Stefano Bianchini

Stefano Bianchini (ur. 13 maja 1970 w Pawii) – włoski matematyk, od 2007 profesor Scuola Internazionale Superiore di Studi Avanzati (SISSA). W pracy naukowej zajmuje się równaniami różniczkowymi cząstkowymi.
Życiorys.
Studia na Politechnice Mediolańskiej ukończył w 1995. Stopień doktora uzyskał w 2000 w SISSA, promotorem doktoratu był Alberto Bressan.
Swoje prace publikował m.in. w „Archive for Rational Mechanics and Analysis”, „Communications on Pure and Applied Mathematics” i „Communications in Mathematical Physics” oraz najbardziej prestiżowych czasopismach matematycznych świata: „Annals of Mathematics” i „Inventiones Mathematicae”.
W 2006 roku wygłosił wykład sekcyjny na Międzynarodowym Kongresie Matematyków w Madrycie, a w 2019 na konferencji Dynamics, Equations and Applications (DEA 2019). Laureat Nagrody EMS z 2004, w 2009 zdobył prestiżowy ERC Starting Grant.

</doc>
<doc id="5342202" url="https://pl.wikipedia.org/wiki?curid=5342202" title="Cyganka (obraz Stanisława Masłowskiego)">
Cyganka (obraz Stanisława Masłowskiego)

Cyganka – obraz – akwarela polskiego malarza Stanisława Masłowskiego (1853–1926) z 1877 roku, opatrzona sygnaturą widoczną u dołu po prawej: „ST. MASŁOWSKI”, według stanu w 2022 roku – zaginiona. Przed II wojną światową znajdowała się w prywatnych zbiorach Bohdana Wydżgi w Warszawie. Oryginał zaginął u jego sukcesorów na Polesiu w czasie wojny.
Opisywany obraz – jak podawał syn artysty, historyk sztuki – był drobnym studium akwarelowym. Pochodził z 1877 r. W zbiorach syna artysty ocalała jego kopia fotograficzna. Właśnie ona została zamieszczona na niniejszej stronie.
Opis.
Prezentowana tu akwarela z 1877 roku – to „Cyganka”. Bohaterka obrazu została utrwalona przez artystę w pozycji siedzącej na trudnej do określenia płaszczyźnie – o bardzo jasnym kolorycie, z ledwie dostrzegalnym sfałdowaniem, zaznaczonym przy pomocy ołówka. Jest to – widoczna na obrazie – figura młodej kobiety z naszyjnikiem, wspartej prawą ręką o trudne do określenia białe podłoże (piasek?). Jej ubiór – to ozdobna koszula, jaskrawo czerwona spódniczka, bogato dekorowany, wyszywany żakiecik i równie dekoracyjny fartuszek zewnętrzny.
Dane uzupełniające.
W poszukiwaniu genezy omawianej akwareli należy zwrócić uwagę, że w 1877 roku Masłowski spędził kilka dni w obozie cygańskim, na warszawskim Polu Mokotowskim. Tam ją właśnie namalował. Do wspomnień z tym związanych wracał po wielu latach pisząc do swej żony: „Zapomniałaś że ja przecież z Cyganami chciałem iść i zamieszkać dłuższy czas w ich obozie i tylko dlatego tegom nie zrobił, że nie chcieli mnie wziąć ze sobą.” [...]
Opisywane studium akwarelowe jest dziełem dwudziestoczteroletniego artysty, pochodzącym z wczesnych, młodzieńczych „naiwnych” lat jego twórczości – z okresu tak zwanych „ukraińskich prymitywów”. Jest ono wyrazem wrodzonych „instynktownych”, nie do końca uświadomionych predyspozycji artysty w kierunku ujęć dekoracyjnych. Powstało podczas kilkudniowego jego pobytu w obozie cygańskim w 1877 roku.
Tadeusz Dobrowolski (1960) kojarzył akwarelę Masłowskiego z jego „przywiązaniem do autentyzmu zespolonym ze skłonnością do romantyki”, co „sprawiło, że w 1877 r. spędził artysta kilka dni w obozie cygańskim[...] Owocem tego epizodu były akwarelowe studia charakterystyczne, np. &gt;Cyganka&lt; i &gt;Cygan Junosza na koniu&lt;.” Dobrowolski zwracał przy tym uwagę, że wartości dekoracyjne zauważalne między innymi w omawianym obrazie „pojawiły się w malarstwie Masłowskiego już przed 1880 r., a więc grubo przed powstaniem secesji, która tak silnie rozwijała rysunkowe elementy malarstwa”.
Syn artysty – historyk sztuki zestawiał opisywany obraz z pokrewną jej – późniejszą o rok (1878) – akwarelą pod nazwą „Dziewczynka ukraińska” – podkreślając dostrzegalny w obu „dyskretny linearyzm, płaszczyznowość i kolor, i jakieś przedziwne nie spotykane w tej epoce uproszczenia formy obok ornamentalnego rozkwitu innych partii”. Jego zdaniem – obie akwarele wyprzedzały epokę „o dobre 30 lat, malowane płaską plamą barwną”. Kojarzył je bowiem ze znacznie później powstałym (1898) „Chartem” i jeszcze późniejszą (1912) „Kawiarnią arabską” z Tunisu. Uważał je za „nieplanowaną próbę dekoracyjnego rozwiązania formy w kolorze, czerpiącą soki z wrodzonego malarskiego instynktu” artysty i łączył z problematyką malarstwa poimpresjonistycznego.
Na dekoracyjne zalety omawianego obrazu zwracał również uwagę Eligiusz Niewiadomski w swym opracowaniu „Malarstwo polskie XIX i XX wieku”, gdy pisał: „&gt;Cyganka&lt; dekoracyjnie potraktowana dla barwnych plam, czerwonego fartuszka i żółtych bursztynów rzucona na papier”
Akwarela była w 1904 roku reprodukowana „Albumie sztuki polskiej”, Lwów 1904, wyd. Altenberga, pod redakcją Cybulskiego i Jasieńskiego.
Według danych Ludwika Grajewskiego(1972), w latach 1892–1907 wielokrotnie publikowano ilustracje Masłowskiego zatytułowane „Cyganka”, mianowicie w Tygodniku Ilustrowanym 1892 nr 1, s. 41 i 1902, nr 1 s.410, w Życiu 1898 nr 35, s. 469 i w Świecie 1907, nr 29, s.5.

</doc>
<doc id="5342204" url="https://pl.wikipedia.org/wiki?curid=5342204" title="Gąska okazała">
Gąska okazała

Gąska okazała ("Tricholoma robustum" (Alb. et Schw. ex Fr.) Rick ) – grzyb jadalny z rodziny "Tricholomataceae". W Japonii znany jako "matsutake-modoki" (pseudo-matsutake), potocznie "obasan no matsutake" ("matsutake ciotki"), ponieważ jest podobny (ale nieporównywalny w smaku) do gąski sosnowej.
Morfologia.
Przypomina matsutake, ale jest znacznie mniejszy.
Średnicy 4–10 cm, jest wypukły lub płaski, różowy, czerwonawy lub brązowo-czerwony, pomarańczowo-kasztanowy, nierównomiernie zabarwiony, łuskowaty.
Białe, później brudnoróżowe, czerwone nakrapiane.
Osiąga długość 6–8 cm i grubość 1,5–2,5 cm. Z wąskim pierścieniem, biały u góry, w kolorze kapelusza pod pierścieniem.
Biały, gęsty, o silnym zapachu świeżej mąki, przy krojeniu lekko różowy, później czerwony, przyjemny w smaku.
Zarodniki elipsoidalne o wymiarach 6–7 x 3,5–4 µm, gładkie.
Dystrybucja i siedlisko.
Ukazuje się na całej półkuli północnej (w tym w Polsce, m.in. na Polesiu) zwłaszcza w północnej strefie umiarkowanej. Grzyb endomikoryzowy, występuje w lasach iglastych, pod sosnami (zwłaszcza akamatsu), na glebach piaszczystych. Często pochodzi z tych samych lasów co matsutake, choć pojawia się później (sierpień–październik).
Praktyczne użycie.
Grzyb jadalny. W Ukrainie uważany za dobry w smaku i używany świeży. W Japonii uważany za przeciętny w smaku i zapachu, nieporównywalny z prawdziwym matsutake.

</doc>
<doc id="5342205" url="https://pl.wikipedia.org/wiki?curid=5342205" title="Tricholoma robustum">
Tricholoma robustum



</doc>
<doc id="5342207" url="https://pl.wikipedia.org/wiki?curid=5342207" title="Galeria strzelecka">
Galeria strzelecka



</doc>
<doc id="5342210" url="https://pl.wikipedia.org/wiki?curid=5342210" title="Gustav Berggren">
Gustav Berggren

Karl Gustav Vilhelm Berggren (ur. 7 września 1997) – szwedzki piłkarz występujący na pozycji pomocnika w polskim klubie Raków Częstochowa.
Kariera klubowa.
BK Häcken.
W 2012 roku dołączył do akademii BK Häcken. W styczniu 2015 roku podpisał pierwszy profesjonalny kontrakt. Zadebiutował 25 lutego 2015 w meczu Pucharu Szwecji przeciwko Östers IF (2:0). W Allsvenskan zadebiutował 15 maja 2016 w meczu przeciwko Falkenbergs FF (1:4). W sezonie 2015/16 jego zespół zdobył Puchar Szwecji, pokonując w finale Malmö FF (2:2, k. 5:6). W październiku 2016 roku przedłużył swój kontrakt z klubem o cztery lata.
Varbergs BoIS.
W lipcu 2017 roku został wysłany na wypożyczenie do drużyny Varbergs BoIS. Zadebiutował 22 lipca 2017 w meczu Superettan przeciwko Gefle IF (2:0).
BK Häcken.
Po zakończeniu sezonu 2017 powrócił do zespołu z wypożyczenia. 12 lipca 2018 roku zadebiutował w kwalifikacjach do Ligi Europy UEFA w meczu przeciwko FK Liepāja (0:3). Pierwszą bramkę zdobył 7 lipca 2019 w meczu ligowym przeciwko IFK Norrköping (2:1).
Raków Częstochowa.
29 lipca 2022 roku podpisał kontrakt z klubem Raków Częstochowa. Zadebiutował 7 sierpnia 2022 w meczu Ekstraklasy przeciwko Górnikowi Zabrze (1:0).
Kariera reprezentacyjna.
Szwecja.
W 2020 roku otrzymał powołanie do reprezentacji Szwecji. Zadebiutował 9 stycznia 2020 w meczu towarzyskim przeciwko reprezentacji Mołdawii (1:0).

</doc>
<doc id="5342212" url="https://pl.wikipedia.org/wiki?curid=5342212" title="Tomasz Lekszycki">
Tomasz Lekszycki

Tomasz Lekszycki (zm. 2 września 2022) – polski specjalista w zakresie mechaniki, prof. dr hab. inż.
Życiorys.
Obronił pracę doktorską, następnie uzyskał stopień doktora habilitowanego. 20 stycznia 2021 uzyskał tytuł profesora nauk inżynieryjno-technicznych. Pracował w Instytucie Podstawowych Problemów Techniki Polskiej Akademii Nauk.
Został zatrudniony na stanowisku profesora w Instytucie Mechaniki i Poligrafii na Wydziale Mechanicznym Technologicznym Politechniki Warszawskiej, oraz specjalisty naukowego-technicznego w Zakładzie Fizjologii i Patofizjologii Eksperymentalnej na Wydziale Lekarsko-Dentystycznym Warszawskiego Uniwersytetu Medycznego.
Był prodziekanem na Wydziale Inżynierii Produkcji Politechniki Warszawskiej, członkiem rady wydziału Lekarsko-Dentystycznego Warszawskiego Uniwersytetu Medycznego, a także członkiem Sekcji Biomechaniki Komitetu Mechaniki PAN, Polskiego Towarzystwa Biomechaniki i Europejskiego Towarzystwa Biomechaniki.

</doc>
<doc id="5342213" url="https://pl.wikipedia.org/wiki?curid=5342213" title="Schronisko w Lewych Kaskadach">
Schronisko w Lewych Kaskadach

Schronisko w Lewych Kaskadach – schronisko w Górze Zborów na Wyżynie Częstochowskiej. Znajduje się we wsi Kroczyce w województwie śląskim, powiecie zawierciańskim, w gminie Kroczyce, w obrębie rezerwatu przyrody Góra Zborów.
Opis obiektu.
Schronisko znajduje się w zacięciu pomiędzy skałami Turnia nad Kaskadami i Skała z Mysim Trawersem. Jego otwór znajduje się na wysokości 7 m nad ziemią i dostępny jest tylko wspinaczką skalną lub zjazdem na linie. Prowadzi przez niego droga wspinaczkowa "Lewe kaskady" o trudności VI w skali polskiej.
Schronisko powstało na pionowym pęknięciu skał. Ma trójkątny otwór, o szerokości 2 m i wysokości ok. 3,5 metrów. Za nim jest krótki, 4-metrowy korytarzyk, tylko na początku dostępny dla człowieka, potem stopniowo zawężający się do niedostępnych rozmiarów. Ma ogładzone ściany z licznymi jamkami krasowymi, jest widny i suchy, z płytkim, próchnicowym namuliskiem. Nacieków brak. W otworze rośnie leszczyna.
Schronisko powstało w późnojurajskich wapieniach skalistych. Wraz z całą Górą Zborów jest geostanowiskiem w Centralnym rejestrze geostanowisk Polski.

</doc>
<doc id="5342214" url="https://pl.wikipedia.org/wiki?curid=5342214" title="Ludwik Politalski">
Ludwik Politalski

Ludwik Politalski herbu Ostoja (zm. 18 kwietnia 1776) – sędzia grodzki ostrzeszowski, subdelegat grodzki piotrkowski, burgrabia grodzki ostrzeszowski, wojski mniejszy radomszczański, miecznik radomszczański, wojski większy radomszczański, elektor króla Stanisława Augusta.
Życiorys.
Ludwik Politalski był synem synem Marcina i Joanny z Grzegorzewskich. Ożenił się z Anną Wężykówną Rudzką. Sprawował liczne urzędy. Według S. Uruskiego był subdelegatem grodzkim piotrkowskim. W roku 1764 uczestniczył w elekcji króla Stanisława Augusta Poniatowskiego jako burgrabia grodzki ostrzeszowski. Tego roku miał pełnić funkcję sędziego grodzkiego ostrzeszowskiego. W latach 1765-1768 sprawował urząd wojskiego mniejszego radomszczańskiego. Dnia 8 marca 1768 roku objął urząd miecznika radomszczańskiego, który pełnił do połowy 1769 roku. W dniu 10 maja 1769 roku rozpoczął sprawowanie urzędu wojskiego większego radomszczańskiego, który piastował aż do śmierci. Zmarł 18 kwietnia 1776 roku.

</doc>
<doc id="5342219" url="https://pl.wikipedia.org/wiki?curid=5342219" title="Kruk (Podlesice)">
Kruk (Podlesice)



</doc>
<doc id="5342220" url="https://pl.wikipedia.org/wiki?curid=5342220" title="Sfinks (Podlesice)">
Sfinks (Podlesice)



</doc>
<doc id="5342221" url="https://pl.wikipedia.org/wiki?curid=5342221" title="Wirtualna restauracja">
Wirtualna restauracja

Wirtualna restauracja – to restauracja, która posiada pełne menu, przygotowuje profesjonalnie posiłki, ale nie posiada lokalu do którego mogą przyjść goście. Oferta wirtualnej restauracji istnieje tylko online na platformach takich Uber Eats, Glovo, Bolt, Wolt, Pyszne.pl (tylko dostawa). Wirtualne restauracje nie muszą posiadać rozbudowanego lokalu, dlatego są w stanie generować oszczędności poprzez operowanie w mniejszych, tańszych lokacjach. Zredukowana przestrzeń operacyjna wpływa na obniżanie kosztów. W ten sposób restauratorzy mogą uzyskiwać wyższe marże zysku bez konieczności obniżania ceny dowożonego do klienta jedzenia. Wirtualne restauracje zyskują możliwość gotowania dla wielu konceptów i marek, ponieważ ich gość nigdy nie odwiedza danego lokalu fizycznie, a jedynie wirtualnie (poprzez aplikacje do zamawiania jedzenia).
Wirtualna Restauracja najczęściej używa wspólnej kuchni z prawdziwą restauracją, aby przygotowywać zamówienia. Może znajdować się w wielu miejscach, takich jak:
Wirtualna restauracja obsługuje klientów wyłącznie poprzez dostawę i ewentualny samodzielny odbiór zamówienia (w oparciu o zamówienia online). Nie musi posiadać rozbudowanej restauracji z salą czy witryną. Tym samym, wirtualne restauracje mogą redukować koszty poprzez operowanie w mniej kosztownych lokacjach. W efekcie, obniżają koszty operacyjne, jednocześnie wypracowując w ten sposób wyższe marże. Brak konieczności prowadzenia fizycznej wersji danego konceptu kulinarnego, w pozwala na prowadzenie sprzedaży w ramach wielu marek wirtualnych. Przykładem firmy działającej w sektorze wirtualnych restauracji jest Virtual Dining Concept, a w Polsce – Rebel Tang.
Tło.
Wirtualne restauracje zyskały znacznie na znaczeniu podczas pandemii COVID-19 w 2020 r. Wiele lokali zostało pozbawionych możliwości sprzedaży posiłków swoim klientom. Negatywny wpływ miały także późniejsze, częściowe ograniczenia w dostępności restauracji – ponieważ bardzo niewielka liczba klientów mogła odwiedzać lokale. W tym samym czasie popyt na dostawę jedzenia wzrósł, ponieważ ludzie siłą rzeczy musieli pozostać w domu. Dark Kitchens pomogły restauracjom odzyskać straty i ograniczyć zwolnienia pracowników, umożliwiając im przygotowanie jedzenia dla wielu marek i dalsze prowadzenie biznesu.
Wirtualne restauracje powstają w ramach istniejących lokali, pozwalając firmom na obniżenie kosztów poprzez dzielenie przestrzeni. Wirtualne restauracje oszczędzają również pieniądze, unikając usług dine-in poprzez korzystanie z usług kurierskich. Wirtualne restauracje pracują z własnymi kierowcami lub korzystają z aplikacji takich jak Uber Eats, Glovo, Bolt Food, Wolt, Postmates i DoorDash, aby dostarczyć jedzenie do klientów. Jednak niektóre firmy implementują również własny system dostaw do modelu biznesowego.
Typowa wirtualna restauracja jest w stanie zapewnić możliwość przygotowywania dań z kilku różnych rodzajów kuchni. Strategia posiadania wielu marek i kuchni ma potencjał do skierowana oferty do szerszego grona klientów. Jedzenie może być przygotowywane przez wyspecjalizowanych kucharzy, ale także przez personel o podstawowych umiejętnościach. Wirtualne restauracje przeznaczone są dla osób poszukujących zróżnicowanych smaków, ale przede wszystkim wygody.
Wirtualne restauracje stały się popularne w czasie pandemii COVID-19 ze względu na konieczność utrzymania dystansu społecznego i promocji postawy „Zostań w domu”. Uber Eats pomógł uruchomić ponad 4000 wirtualnych restauracji na całym świecie.
Sposób działania.
Brak konieczności utrzymywania fizycznej restauracji pozwala firmom eksperymentować z nowymi menu, markami i koncepcjami przy zachowaniu niskiego ryzyka biznesowego. Menu może być dostosowywane do aktualnych trendów lub być dopasowywane do fanów konkretnych kuchni. Internetowy charakter wirtualnych restauracji sprawia, że wirtualne restauracje są w stanie zbierać informacje na temat klientów i wykorzystywać zaawansowane metody analityczne m.in. w procesie zamawiania składników, tworzenia dań i podejmowania innych decyzji (w oparciu o dane). Analitycy wirtualnych restauracji są w stanie śledzić poziom sprzedaży poszczególnych dań, czas oczekiwania na zamówienie i opinie klientów. Pozwala to na bieżące dostosowywanie swoje menu.
Jednym z interesujących trendów jest zjawisko otwierania wirtualnych restauracji przez influencerów i celebrytów. Blowek – najpopularniejszy, polski YouTuber – otworzył na początku 2022 roku własną burgerownię – Blow Burgers. Jak sam wspomniał, zainspirował go do tego MrBeast, który wystartował z podobnym konceptem w USA i okazał się najlepiej zarabiającym youtuberem 2021 roku.
Krytyka.
Dark kitchens zostały poddane krytyce za utrzymywanie niekorzystnych warunków pracy i akceptowanie ciasnych, pozbawionych okien przestrzeni kuchennych. Kilka artykułów z 2015 roku określało niektóre z dark kitchens jako „nieuregulowane, nielicencjonowane samodzielne podmioty” lub jako bliżej nieokreślone formy działalności dla restauracji, które mogą przygotowywać niskiej jakości jedzenie.
W Wielkiej Brytanii operatorzy restauracji The Restaurant Group i Casual Dining Group zostali skrytykowani za brak przejrzystości w odniesieniu do ich wirtualnych marek restauracyjnych. Stwierdzono, że firmy te prowadzą kilka wirtualnych marek, które sprzedawały podobne lub identyczne jedzenie w stosunku do ich bardziej popularnej marki high-street.
Przykłady.
Niektóre wirtualne marki restauracyjne są powiązane z fizycznymi, istniejącymi restauracjami. Poniżej przedstawiono wirtualne restauracje, o których wiadomo, że korzystają z dark kitchens:

</doc>
<doc id="5342231" url="https://pl.wikipedia.org/wiki?curid=5342231" title="Mowen Boino">
Mowen Boino

Mowen Boino (ur. 16 grudnia 1979 w Port Moresby) – papuański lekkoatleta specjalizująca się w biegach płotkarskich i sprinterskich, trzykrotny uczestnik igrzysk olimpijskich.
Początkowo uprawiał rugby, a zaczął wyczynowo trenować lekkoatletykę w 1997. Jego główną konkurencją był bieg na 400 metrów przez płotki, ale z powodzeniem startował również w biegu na 110 metrów przez płotki i w biegu na 400 metrów.
Osiągnięcia.
Trzykrotnie startował w biegu na 400 metrów przez płotki na igrzyskach olimpijskich: w 2000 w Sydney, 2004 w Atenach i 2008 w Pekinie, za każdym razem odpadając w eliminacjach. Również trzykrotnie odpadał w eliminacjach tej konkurencji na mistrzostwach świata: w 2001 w Edmonton, 2007 w Osace i 2013 w Moskwie. Wystąpił w biegu na 400 metrów na halowych mistrzostwach świata w 2016 w Portland, także odpadając po pierwszym biegu. Pięciokrotnie brał udział w igrzyskach Wspólnoty Narodów, od 2002 do 2012, bez sukcesów. Reprezentował Australię i Oceanię w zawodach pucharu świata w 2002 w Madrycie jako jedyny zawodnik z wysp Pacyfiku; zajął 9. miejsce w biegu na 400 metrów przez płotki.
Odniósł wiele sukcesów w zawodach regionalnych:
Rekordy życiowe.
Rekordy życiowe Boiny

</doc>
<doc id="5342233" url="https://pl.wikipedia.org/wiki?curid=5342233" title="Most Sołkański">
Most Sołkański



</doc>
<doc id="5342236" url="https://pl.wikipedia.org/wiki?curid=5342236" title="Lekkoatletyka na Igrzyskach Pacyfiku 2007">
Lekkoatletyka na Igrzyskach Pacyfiku 2007



</doc>
<doc id="5342238" url="https://pl.wikipedia.org/wiki?curid=5342238" title="Bakomi">
Bakomi



</doc>
<doc id="5342251" url="https://pl.wikipedia.org/wiki?curid=5342251" title="Jan Karpowicz">
Jan Karpowicz

Jan Karpowicz (właśc. Jan Szymczak, ur. ok. 1861 w Łowiczu, zm. 20 lutego 1921 w Warszawie) – polski aktor.
Początkowo występował w teatrach objazdowych w zespołach: Kazimierza i Stanisława Sarnowskich, Bolesława Mareckiego, Aleksandra Łaskiego oraz Felicjana Felińskiego, a także w warszawskich teatrach ogródkowych. W latach 1899-1905 pracował w warszawskim Teatrze Ludowym. Od 1912 r. do końca życia należał do zespołu dramatycznego Warszawskich Teatrów Rządowych. Okazjonalnie występował również zespole Reduty w latach 1919-1921. Wystąpił m. in. w rolach: Henryka ("Grube ryby"), Czesława ("Szlachectwo duszy"), Murskiego ("Flirt"), Wacława ("Zemsta"), Wacka ("Wicek i Wacek"), Mazepę ("Mazepa"), Muzykanta ("Wesele"), Liapkina-Tiapkina ("Rewizor"), Marmonta ("Orlątko"), Rycerza ("Bolesław Śmiały"); Notariusza ("W małym domku") i Szymona (również "W małym domku") , Doktora ("Papierowy kochanek") i Kamerdynera (również "Papierowy kochanek"). Zagrał drugoplanową rolę Tomasza w filmie niemym "Dla ciebie, Polsko" (1920).

</doc>
<doc id="5342257" url="https://pl.wikipedia.org/wiki?curid=5342257" title="Puchar Świata w narciarstwie dowolnym 2022/2023">
Puchar Świata w narciarstwie dowolnym 2022/2023

Puchar Świata w narciarstwie dowolnym 2022/2023 – cykl zawodów w narciarstwie dowolnym, który rozpoczął się 21 października 2022 r. w szwajcarskim Chur, a zakończy się 25 marca 2023 r. w Silvaplanie, również w Szwajcarii.
Konkurencje.
Na liście klasyfikacji widnieją również oznaczenia MODM i OPP, które nie odzwierciedlają żadnych konkurencji. To pierwsze z nich to zsumowana klasyfikacja jazdy po muldach i jazdy po muldach podwójnych, natomiast OPP (Overall Park &amp; Pipe) to zsumowana klasyfikacja halfpipe'u, slopestyle’u i big air’u.

</doc>
<doc id="5342262" url="https://pl.wikipedia.org/wiki?curid=5342262" title="Szczecinek Bugno">
Szczecinek Bugno

Szczecinek Bugno – projektowany przystanek osobowy w Szczecinku, obok wiaduktu drogowego i ulic Koszalińskiej i Bugno, na linii kolejowej nr 404 Kołobrzeg – Szczecinek.
We wrześniu 2022 r. PKP PLK podpisały umowę na budowę przystanku, a zakończenie robót zaplanowano w 2023 r.

</doc>
<doc id="5342263" url="https://pl.wikipedia.org/wiki?curid=5342263" title="Wiktor Cholewa">
Wiktor Cholewa

Wiktor Cholewa (ur. 17 października 1919 w Krakowie, zm. 9 stycznia 1984 w Chorzowie) – polski piłkarz, pomocnik, lekkoatleta.
Kariera piłkarska.
Jako zawodnik Wisły Kraków zadebiutował w I lidze 15 maja 1938 r. w meczu Wisła Kraków - Ruch Wielkie Hajduki 3:1. Swój debiut uświetnił golem zdobytym w 14 minucie. 
Po II wojnie światowej opuścił krakowski klub i zasilił kadrę AKS Chorzów. Po trzech latach odszedł do Stali Sosnowiec. Rok 1951 rozpoczynał w Sosnowcu, ale w połowie roku był już zawodnikiem I-ligowej Garbarnii Kraków.
Statystyki piłkarskie.
W I lidze wystąpił w 56 meczach i zdobył 24 bramki reprezentując 3 kluby:
Kariera lekkoatletyczna.
Jako zawodnik Wisły Kraków uprawiał biegi. Brał udział w wielu zawodach biegowych na 100 i 200 m. 8 września 1946 podczas Mistrzostw Polski w lekkiej atletyce zdobył brązowy medal w sztafecie 4 x 400 m. Jego partnerami byli Stefan Żołądź, Adam Dotzauer i Stefan Widerski.

</doc>
<doc id="5342273" url="https://pl.wikipedia.org/wiki?curid=5342273" title="Paweł Giliłow">
Paweł Giliłow



</doc>
<doc id="5342277" url="https://pl.wikipedia.org/wiki?curid=5342277" title="Dzmitryj Afanasienka">
Dzmitryj Afanasienka

Dzmitryj Afanasienka (, ur. 9 marca 1981) – białoruski skoczek narciarski, reprezentant klubu SC Mińsk. Uczestnik mistrzostw świata juniorów (1999), mistrzostw świata (2001, 2003 i 2005), mistrzostw świata w lotach (2004) oraz zimowej uniwersjady (2001, 2003 i 2005).
Przebieg kariery.
W sierpniu 1998 zadebiutował w Pucharze Kontynentalnym, zajmując 42. i 44. miejsce w Zakopanem. W lutym 1999 wystartował na mistrzostwach świata juniorów, zajmując 65. lokatę indywidualnie. 28 listopada 1999 zadebiutował w konkursie Pucharu Świata, zajmując 74. miejsce w Kuopio. W lutym 2001 na zimowej uniwersjadzie w Zakopanem zajął 17. pozycję indywidualnie oraz 10. w rywalizacji drużynowej. W tym samym miesiącu na mistrzostwach świata w Lahti – odpadł w kwalifikacjach do obu konkursów indywidualnych. W styczniu 2003 na zimowej uniwersjadzie zajął 32. miejsce na skoczni normalnej, 20. na skoczni dużej oraz 9. drużynowo. Miesiąc później na mistrzostwach świata w Predazzo – indywidualnie odpadł w kwalifikacjach a drużynowo zajął z reprezentacją Białorusi 12. lokatę. 15 lutego 2004 wystąpił w konkursie drużynowym Pucharu Świata w Willingen, w którym zajął razem z reprezentacją Białorusi 11. miejsce. 22 lutego 2004 na mistrzostwach świata w lotach zajął 10. miejsce drużynowo. W styczniu 2005 po raz trzeci i zarazem ostatni wystartował na zimowej uniwersjadzie, zajmując 45. i 44. pozycję indywidualnie oraz 11. drużynowo. W styczniu 2005 na mistrzostwach świata – indywidualnie odpadł w kwalifikacjach a w rywalizacji drużynowej zajął 13. (skocznia normalna) oraz 15. (skocznia duża) lokatę. 25 września 2005 zajął 25. miejsce w konkursie FIS Cupu w Bischofshofen. W międzynarodowych zawodach rangi FIS po raz ostatni wystartował w grudniu 2005, zajmując 65. miejsce w konkursie Pucharu Kontynentalnego w Harrachovie.

</doc>
<doc id="5342278" url="https://pl.wikipedia.org/wiki?curid=5342278" title="Ferdynand I Burbon">
Ferdynand I Burbon



</doc>
<doc id="5342280" url="https://pl.wikipedia.org/wiki?curid=5342280" title="Maria Karolina Habsburg (1752–1814)">
Maria Karolina Habsburg (1752–1814)



</doc>
<doc id="5342281" url="https://pl.wikipedia.org/wiki?curid=5342281" title="ATK (informatyka)">
ATK (informatyka)



</doc>
<doc id="5342282" url="https://pl.wikipedia.org/wiki?curid=5342282" title="Zmarli w roku 1970">
Zmarli w roku 1970

Lista osób zmarłych w 1970:

</doc>
<doc id="5342286" url="https://pl.wikipedia.org/wiki?curid=5342286" title="Gimnastyka na Letnich Igrzyskach Olimpijskich 1948 – wielobój indywidualny mężczyzn">
Gimnastyka na Letnich Igrzyskach Olimpijskich 1948 – wielobój indywidualny mężczyzn

Wielobój indywidualnie był jedną z konkurencji rozgrywanych w ramach gimnastyki podczas Letnich Igrzysk Olimpijskich 1948 r. Zawody zostały rozegrane w dniach 12–13 sierpnia 1948 r.
W skład wieloboju indywidualnego wchodziły następujące konkurencje:

</doc>
<doc id="5342287" url="https://pl.wikipedia.org/wiki?curid=5342287" title="Maria Teresa Burbon-Sycylijska">
Maria Teresa Burbon-Sycylijska



</doc>
<doc id="5342290" url="https://pl.wikipedia.org/wiki?curid=5342290" title="Gimnastyka na Letnich Igrzyskach Olimpijskich 1948 – wielobój drużynowy mężczyzn">
Gimnastyka na Letnich Igrzyskach Olimpijskich 1948 – wielobój drużynowy mężczyzn

Wielobój drużynowy był jedną z konkurencji gimnastycznych rozgrywanych podczas Letnich Igrzysk Olimpijskich 1948. W zawodach wzięli udział zawodnicy z 14 państw. Zawody zostały rozegrane pomiędzy 12 - 13 sierpnia 1948 r. 
Format zawodów.
Każdy kraj wystawił ośmiu zawodników. Każdy z zawodników wykonywał ćwiczenia obowiązkowe i dowolne na sześciu przyrządach. Suma punktów dawała ocenę indywidualną. 
Na wynik drużyny składało się sześć najlepszych wyników indywidualnych.

</doc>
<doc id="5342294" url="https://pl.wikipedia.org/wiki?curid=5342294" title="Joey Veerman">
Joey Veerman

Johannes Cornelis Maria Veerman (ur. 19 listopada 1998 w Purmerend) – holenderski piłkarz grający na pozycji pomocnika w PSV Eindhoven.
Kariera klubowa.
Jest wychowankiem Volendam. W latach 2019–2022 grał w Heerenveen. Debiut w Eredivisie zaliczył zmieniając Jordiego Bruijna w zremisowanym meczu z Fortuną Sittard. 
PSV Eindhoven.
Od rundy wiosennej sezonu 2021/2022 jest piłkarzem PSV Eindhoven. Piłkarz związał się 4,5-letnim kontraktem. 

</doc>
<doc id="5342295" url="https://pl.wikipedia.org/wiki?curid=5342295" title="Gimnastyka na Letnich Igrzyskach Olimpijskich 1948 – wielobój drużynowo kobiet">
Gimnastyka na Letnich Igrzyskach Olimpijskich 1948 – wielobój drużynowo kobiet

Wielobój drużynowy kobiet był jedną z konkurencji gimnastycznych rozgrywanych podczas Letnich Igrzysk Olimpijskich 1948. W zawodach wzięły udział zawodniczki z 11 państw. Zawody zostały rozegrane w dniach 13 – 14 sierpnia 1948 r. 
Format zawodów.
Każdy kraj wystawił osiem zawodniczek. Każda z zawodniczek wykonywała ćwiczenia obowiązkowe i dowolne na trzech przyrządach. Suma punktów dawała ocenę indywidualną. Każda z drużyn wykonywała również ćwiczenia grupowe (dowolne i z przyrządami). Jedyny raz w historii zawodów gimnastycznych rozgrywanych na igrzyskach olimpijskich panie rywalizowały na kółkach.
Na wynik drużyny składało się sześć najlepszych wyników indywidualnych oraz oceny za ćwiczenia grupowe.

</doc>
<doc id="5342297" url="https://pl.wikipedia.org/wiki?curid=5342297" title="Gimnastyka na Letnich Igrzyskach Olimpijskich 1948 – ćwiczenia wolne">
Gimnastyka na Letnich Igrzyskach Olimpijskich 1948 – ćwiczenia wolne

Ćwiczenia wolne były jedną z konkurencji gimnstycznych rozgrywanych podczas Letnich Igrzysk Olimpijskich 1948. Zawody zostały rozegrane w dniach 12 -13 sierpnia 1948 r.

</doc>
<doc id="5342302" url="https://pl.wikipedia.org/wiki?curid=5342302" title="Leopold Burbon-Sycylijski">
Leopold Burbon-Sycylijski



</doc>
<doc id="5342303" url="https://pl.wikipedia.org/wiki?curid=5342303" title="Gimnastyka na Letnich Igrzyskach Olimpijskich 1948 – ćwiczenia na koniu z łękami mężczyzn">
Gimnastyka na Letnich Igrzyskach Olimpijskich 1948 – ćwiczenia na koniu z łękami mężczyzn

Ćwiczenia na koniu z łękami były jedną z konkurencji gimnstycznych rozgrywanych podczas Letnich Igrzysk Olimpijskich 1948. Zawody zostały rozegrane w dniach 12 - 13 sierpnia 1948 roku.

</doc>
<doc id="5342307" url="https://pl.wikipedia.org/wiki?curid=5342307" title="Gimnastyka na Letnich Igrzyskach Olimpijskich 1948 – ćwiczenia na poręczach mężczyzn">
Gimnastyka na Letnich Igrzyskach Olimpijskich 1948 – ćwiczenia na poręczach mężczyzn

Ćwiczenia na poręczach były jedną z konkurencji gimnstycznych rozgrywanych podczas Letnich Igrzysk Olimpijskich 1948. Zawody zostały rozegrane w dniach 12 - 13 sierpnia 1948 r. 

</doc>
<doc id="5342311" url="https://pl.wikipedia.org/wiki?curid=5342311" title="Gimnastyka na Letnich Igrzyskach Olimpijskich 1948 – ćwiczenia na drążku mężczyzn">
Gimnastyka na Letnich Igrzyskach Olimpijskich 1948 – ćwiczenia na drążku mężczyzn

Ćwiczenia na drążku były jedną z konkurencji gimnstycznych rozgrywanych podczas Letnich Igrzysk Olimpijskich 1948. Zawody zostały rozegrane w dniach 12 - 13 sierpnia 1948 r.

</doc>
<doc id="5342313" url="https://pl.wikipedia.org/wiki?curid=5342313" title="Gimnastyka na Letnich Igrzyskach Olimpijskich 1948 – skok przez konia wzdłuż mężczyzn">
Gimnastyka na Letnich Igrzyskach Olimpijskich 1948 – skok przez konia wzdłuż mężczyzn

Skok przez konia były jedną z konkurencji gimnstycznych rozgrywanych podczas Letnich Igrzysk Olimpijskich 1948. Zawody zostały rozegrane w dniach 12 - 13 sierpnia 1948 r.

</doc>
<doc id="5342316" url="https://pl.wikipedia.org/wiki?curid=5342316" title="Gimnastyka na Letnich Igrzyskach Olimpijskich 1948 – ćwiczenia na kółkach mężczyzn">
Gimnastyka na Letnich Igrzyskach Olimpijskich 1948 – ćwiczenia na kółkach mężczyzn

Ćwiczenia na kółkach były jedną z konkurencji gimnstycznych rozgrywanych podczas Letnich Igrzysk Olimpijskich 1948. Zawody zostały rozegrane w dniach 12 - 13 sierpnia 1948 r.

</doc>
<doc id="5342318" url="https://pl.wikipedia.org/wiki?curid=5342318" title="Schronisko w Skale Gąsieckiego">
Schronisko w Skale Gąsieckiego

Schronisko w Skale Gąsieckiego – jaskinia typu schronisko w Górze Zborów na Wyżynie Częstochowskiej. Znajduje się we wsi Kroczyce w województwie śląskim, powiecie zawierciańskim, w gminie Kroczyce, w obrębie rezerwatu przyrody Góra Zborów.
Opis obiektu.
Schronisko znajduje się w południowej części zwartej grupy skał tego wzniesienia, w opadającej z jego szczytu grzędzie. Kolejno od góry na dół są w niej skały: Dziurki, Skała Gąsieckiego i Długa Grań (także Długa Ściana). Ma otwór u podstawy północno-zachodniej ściany Skały Gąsieckiego, w żlebie oddzielającym tę skałę od położonej wyżej skały Dziurki. Po jego prawej stronie prowadzi droga wspinaczkowa "Rysa Gąsieckiego".
Otwór schroniska jest szczeliną o wysokości 2 m iszerokości 0,7 m. Opada z niej prożek o wysokości 1,2 m. Za nim jest niewielka salka. Schronisko jest widne, suche, i w pełni poddane wpływom środowiska zewnętrznego. Na lekko opadającym spągu znajduje się wapienny rumosz.
Schronisko powstało w późnojurajskich wapieniach skalistych. Wraz z całą Górą Zborów jest geostanowiskiem w Centralnym rejestrze geostanowisk Polski.

</doc>
<doc id="5342319" url="https://pl.wikipedia.org/wiki?curid=5342319" title="Zachłanni">
Zachłanni



</doc>
<doc id="5342320" url="https://pl.wikipedia.org/wiki?curid=5342320" title="Franciszek I Burbon">
Franciszek I Burbon



</doc>
<doc id="5342321" url="https://pl.wikipedia.org/wiki?curid=5342321" title="Małgorzata Orleańska">
Małgorzata Orleańska



</doc>
<doc id="5342329" url="https://pl.wikipedia.org/wiki?curid=5342329" title="Byrsodepsus">
Byrsodepsus

Byrsodepsus – rodzaj pluskwiaków z podrzędu różnoskrzydłych i rodziny Dinidoridae. Obejmuje trzy opisane gatunki.
Morfologia i zasięg.
Pluskwiaki o ciele wydłużonym, w zarysie prawie jajowatym, z wierzchu umiarkowanie, a od spodu silniej wypukłym, ubarwionym głównie czarno lub czarniawobrązowo. Trójkątna głowa jest niemal tak duża jak przedplecze. Płytki żuwaczkowe są na szczytach ścięte z zaokrąglonymi bokami, wydłużone przed nadustek i niekiedy przed nim się stykające. Zbudowane z czterech członów czułki odznaczają się spłaszczonym i silnie rozszerzonym członem trzecim. Odległość między przyoczkami wynosi około półtorakrotności odległości między przyoczkiem a brzegiem oka złożonego. Zbudowana z czterech członów kłujka sięga w spoczynku do środkowej pary bioder lub przedniej krawędzi zapiersia. Przedplecze ma wklęsłą przednią krawędź, karbowane i ku przodowi zbieżne krawędzie boczne, rozwarte kąty boczne i lekko wypukłą krawędź tylną. Tarczka ma parę jamkowatych wcisków przy kątach przednio-bocznych. Półpokrywy mają przykrywki znacznie dłuższe od tarczki oraz sięgające do końca odwłoka lub wystające poza jego koniec zakrywki. Metapleury wyróżniają się na tle podrodziny brakiem ewaporatoriów. Ujścia gruczołów zapachowych zatułowia pozbawione są modyfikacji. Odwłok ma odsłonięte listewki brzeżne oraz wyciągnięte w więcej niż dwa guzki lub płaty brzegi boczne każdego ze sternitów. Przetchlinki na pierwszym z widocznych sternitów odwłoka są przynajmniej częściowo zasłonięte przez zapiersie.
Rodzaj orientalny, rozprzestrzeniony od Indii, Bangladeszu, Mjanmy i Wietnamu przez Singapur po indonezyjską Sumatrę.
Taksonomia.
Takson ten wprowadzony został w 1872 roku przez Carla Ståla jako monotypowy, z gatunkiem typowym opisanym w tej samej publikacji. Współcześnie zalicza się doń trzy opisane gatunki:
Anna Kocorek i Jerzy A. Lis w 2000 roku na podstawie wyników analizy kladystycznej sklasyfikowali ten rodzaj w monotypowym plemieniu Byrsodepsini w obrębie Megymeninae.

</doc>
<doc id="5342330" url="https://pl.wikipedia.org/wiki?curid=5342330" title="Byrsodepsini">
Byrsodepsini



</doc>
<doc id="5342340" url="https://pl.wikipedia.org/wiki?curid=5342340" title="Język ponapeański">
Język ponapeański



</doc>
<doc id="5342345" url="https://pl.wikipedia.org/wiki?curid=5342345" title="Kościół stary Św. Ducha w Bydgoszczy">
Kościół stary Św. Ducha w Bydgoszczy



</doc>
<doc id="5342347" url="https://pl.wikipedia.org/wiki?curid=5342347" title="Jerzy Strauch">
Jerzy Strauch

Jerzy Strauch (ur. 16 kwietnia 1914 w Porębie, zm. 29 lipca 1961 w Katowicach) – polski piłkarz występujący na pozycji bramkarza.
Kariera piłkarska.
Był zawodnikiem Polonii Warszawa, z którą zadebiutował na boiskach I ligi. Debiut przypadł 10 kwietnia 1938 w meczu Warta Poznań - Polonia Warszawa i nie był udany, gdyż musiał aż 7 razy wyciągać piłkę z bramki (wynik meczu 7:1).
15 maja 1938 r. w meczu ŁKS Łódź - Polonia Warszawa Strauch wystąpił jako zawodnik z pola, a w 29 minucie strzelił gola na 0:1.
Po II wojnie światowej znalazł się w kadrze II-ligowej Stali Sosnowiec, w której występował w 1950 r.

</doc>
<doc id="5342348" url="https://pl.wikipedia.org/wiki?curid=5342348" title="Iwanowskie Sioło">
Iwanowskie Sioło

Iwanowskie Sioło (lub gmina "Sioło Iwanowskie") – nazwa dawnego majoratu utworzonego z dóbr dęblińskich i nadanego hrabiemu Paszkiewiczowi w XIX wieku. W latach 1867–1870 istniała gmina wiejska Iwanowskie Sioło, której nazwę utworzono od majoratu, choć siedzibą władz gminy była osada Irena (obecnie jest to dzielnica Dęblina). W związku ze zniesieniem gminy Iwanowskie Sioło, Iwanowskie Sioło weszło w skład gminy Gołąb. W 1933 roku nazwa "Iwanowskie Sioło" funkcjonuje jeszcze jako nazwa lasu, który wszedł w skład nowo utworzonej gromady Wólka Gołębska w granicach gminy Gołąb

</doc>
<doc id="5342353" url="https://pl.wikipedia.org/wiki?curid=5342353" title="Caitríona Balfe">
Caitríona Balfe



</doc>
<doc id="5342354" url="https://pl.wikipedia.org/wiki?curid=5342354" title="France Nuyen">
France Nuyen

France Nuyen (ur. 31 lipca 1939) – francuska aktorka, modelka.
Życiorys.
Nuyen urodził się w Marsylii. Jej matka była Francuzką, a jej ojciec był uważany za Wietnamczyka, chociaż stwierdziła, że był „prawdopodobnie chińskiego pochodzenia”.
W swojej pierwszej roli zagrała rolę Liat w musicalu "Południowy Pacyfik" (1958). Nuyen została następnie obsadzona w roli głównej w filmowej adaptacji "The World of Suzie Wong" (1960), ale została zwolniona podczas produkcji przez producenta filmu, a jej sceny zostały ponownie nakręcone z jej zastępczynią, Nancy Kwan.
Wystąpiła w kilku filmach, w tym: "The Last Time I Saw Archie" (1961), "Satan Never Sleeps" (1962), "A Girl Named Tamiko" (1962), "Diamond Head" (1963), "Dimension 5" (1966), "Bitwa o Planetę Małp" (1973), "Klub szczęścia" (1993) i "The American Standards" (2008).
Życie prywatne.
W latach 1963-1966 Nuyen była żoną dr Thomasa Gaspara Morella, psychiatry z Nowego Jorku, z którym miała córkę Fleur. Później wyszła za mąż za aktora Roberta Culpa, ale rozwiodła się trzy lata później. W 1960 roku miała romans z aktorem Marlonem Brando.
W 1986 roku Nuyen uzyskała tytuł magistra psychologii klinicznej i rozpoczęła drugą karierę jako doradczyni dla maltretowanych kobiet, dzieci i kobiet w więzieniu.
Obecnie mieszka w Beverly Hills.

</doc>
<doc id="5342361" url="https://pl.wikipedia.org/wiki?curid=5342361" title="Pierwsza Republika Wschodniego Turkiestanu">
Pierwsza Republika Wschodniego Turkiestanu

Islamska Republika Wschodniego Turkiestanu (często określana jako Pierwsza Republika Wschodniego Turkiestanu, także jako Turecka Islamska Republika Wschodniego Turkiestanu lub po prostu Republika Wschodniego Turkiestanu) – krótkotrwała separatystyczna republika islamska istniejąca w latach 1933–1934 w Azji Środkowej.
Została założona 12 listopada 1933 r. Jej centrum było miasto Kaszgar na terenie dzisiejszego regionu Sinciang. Państwo to było tworem ruchu niepodległościowego zamieszkującej tam ludności ujgurskiej i sprzymierzonych z nimi lokalnych grup ludności tureckiej. 
Wraz ze splądrowaniem Kaszgaru w 1934 roku przez watażków Hui nominalnie sprzymierzonych z rządem Kuomintangu, Pierwsza Republika została zniszczona. Jej przykład posłużył jednak w pewnym stopniu jako inspiracja do utworzenia dekadę później Drugiej Republiki Turkiestanu Wschodniego (1944–1949) i nadal wpływa na poparcie nacjonalistów ujgurskich dla utworzenia niepodległego Turkiestanu Wschodniego.

</doc>
<doc id="5342367" url="https://pl.wikipedia.org/wiki?curid=5342367" title="Bateria Forst">
Bateria Forst

Bateria Forst (w polskiej literaturze określana też jako Bateria Leśna) – jedna z dwóch, wybudowanych na początku XX w., świnoujskich baterii nadbrzeżnych przeznaczonych do zwalczania silnie opancerzonych okrętów przeciwnika. 
Bateria położona jest w prawobrzeżnej części Świnoujścia, na wyspie Wolin, ok. 500 m na południe od brzegu morskiego i ok. 1000 m na wschód od Świny. W czasach budowy bateria była otoczona zwartymi kompleksami leśnymi (stąd jej nazwa). Obecnie duże połacie terenu zostały wykarczowane - głównie z powodu pobliskiej budowy gazoportu. 
Bateria została wybudowana latach 1908–1910. Bateria wyposażona była w 6 moździerzy kalibru 210 mm. Lufy moździerzy wykonane były ze spiżu i osadzone na stałych lawetach nadbrzeżnych (21 cm Br.Kst.Mrs.). Zasięg ognia wynosił do 4200 m (przy strzelaniu pociskami ciężkimi) lub 6200 m (przy strzelaniu pociskami lekkimi). 
Liniowo usytuowane stanowiska ogniowe osłonięte były od strony północnej wałem ziemnym i rozdzielone wybudowanymi naprzemiennie czterema schronami załogi i trzema ciężkimi schronami amunicyjnymi. Te ostatnie posiadały mury o grubości około 2,5 metra wykonane z niezbrojonego betonu. W pobliżu znajdowało się stanowisko dowodzenia, schrony mieszkalne artylerzystów oraz obiekty pomocnicze. 
Bateria nie posiadała własnego stanowiska obserwacyjnego do prowadzenia ognia (dalmierza). Korzystano z informacji przekazywanych przez nabrzeżne stanowiska obserwacyjne położone bliżej brzegu morskiego: Haupstand, Nebenstand Ost i Kustenricht-kreisstand Ost. 
Bateria była w użytkowaniu tylko do roku 1919, po czym ją rozbrojono. Bateria nie przechodziła późniejszych modyfikacji. 
Stan zachowania obiektu określany jest jako bardzo dobry, lecz dostęp do niego jest utrudniony ze względu na sąsiedztwo gazoportu. 

</doc>
<doc id="5342368" url="https://pl.wikipedia.org/wiki?curid=5342368" title="Assassin’s Creed Mirage">
Assassin’s Creed Mirage

Assassin’s Creed Mirage – będąca w produkcji przygodowa gra akcji wyprodukowana przez francuskie studio Ubisoft Bordeaux. Będzie to trzynasta duża część serii "Assassin’s Creed" i prequel "Assassin’s Creed Valhalla" z 2020 roku.
Akcja gry, która rozgrywa się w Bagdadzie podczas złotego wieku islamu, podążać będzie śladami Basima Ibn Ishaqa (Postaci wprowadzonej w Assassin’s Creed Valhalla). Jego przejścia od ulicznego złodzieja do pełnoprawnego członka Bractwa Assassynów. Gra została opisana jako powrót do korzeni serii, koncentrując się na ukrywaniu się, parkour i zabójstwach, a mniej na elementach odgrywania ról, które często pojawiały się w ostatnich częściach.
Assassin’s Creed Mirage ma zostać wydany na Microsoft Windows, PlayStation 4, PlayStation 5, Xbox One, Xbox Series X/S oraz Amazon Luna w 2023 roku.
Fabuła.
Głównym bohaterem gry jest młody Basim. Akcja została osadzona na kilka dekad przed wydarzeniami z Assassin’s Creed Valhalla. Większość kampanii toczyć się będzie w Bagdadzie. Fabuła zaprezentuje drogę Basima od złodzieja po doświadczonego zabójcę należącego do bractwa Assassynów. Fabuła rozpocznie się w 861 roku, w trakcie złotej ery islamu. Bagdad zostanie podzielony na 4 różnorodne dzielnice, a gracze trafią również do będącego w budowie Almutu, będącego twierdzą Assassynów. Długość wątku fabularnego będzie krótsza od poprzednich części z serii.
Rozgrywka.
Assassin’s Creed Mirage to przygodowa gra akcji, która pod względem mechanik ma przypominać starsze tytuły z serii Assassin’s Creed. Twórcy postanowili skoncentrować się na fabule która jest bardziej liniowa, a w mniejszym stopniu na elementach RPG w porównaniu do poprzednich części serii. Akcja gry toczy się w mieście Bagdad w IX wieku, który jest podzielony na cztery dzielnice. W grze odwiedzimy również Alamut, czyli fortecę Assassynów, która w Mirage wciąż znajdować się będzie w budowie. Walka w zwarciu i skradanie się w dużych skupiskach ludności to podstawowe elementy rozgrywki. Jako Assassyn, Basim będzie miał do dyspozycji duży arsenał broni i narzędzi, w tym charakterystyczne dla Assassynów Ukryte ostrze i bomby dymne.
Produkcja.
Premiera Assassin’s Creed Mirage na platformy Microsoft Windows, Xbox One, Xbox Series X/S, Play Station 4, PlayStation 5 oraz Amazon Luna została zaplanowana na 2023 rok.

</doc>
<doc id="5342378" url="https://pl.wikipedia.org/wiki?curid=5342378" title="Zespół dworski w Szczurowej">
Zespół dworski w Szczurowej

Zespół dworski w Szczurowej, nazywany też pałacem Kępińskich – XIX wieczny eklektyczny pałac o cechach neogotyckich, wzniesiony w latach 1854-1860 w miejscowości Szczurowa jako siedziba jej właścicieli – Anastazji i Jana Kępińskich. W 1978 dwór wraz z otaczającym go parkiem i ogrodzeniem z bramkami wpisany został do rejestru zabytków.
Historia.
Budowa pałacu rozpoczęła się w 1854 roku na polecenie ówczesnych właścicieli Szczurowej - Anastazji i Jana Kępińskich, herbu Niesobia. Za projekt budynku odpowiadał prawdopodobnie krakowski architekt Filip Pokutyński, choć niektóre źródła przypisują jego autorstwo Feliksowi Księżarskiemu. Pałac ukończono w 1860 roku.
Po śmierci Jana w 1897, pałac przeszedł w ręce jego bratanka - Aleksandra. W czasie I wojny światowej posiadłość została opuszczona - 1 października 1914 roku Aleksander Kępiński wraz z żoną Alojzą i synem Antonim wyemigrowali do Wiednia, gdzie zamieszkali w centrum miasta przy reprezentacyjnej ulicy .
Co najmniej od 1932 roku w pałacu znajdował się jeden z trzech w Szczurowej telefonów.
Ostatnią właścicielką majątku była żona Aleksandra – Alojza zd. Schmitt, która jednak po II wojnie światowej utraciła pałac i ziemie na skutek reformy rolnej. Przedwojenne wyposażenie pałacu nie zachowało się do dnia dzisiejszego; zaginęło lub zostało rozkradzione po wojnie. Alojza aż do swojej śmierci w 1959 roku mieszkała na plebanii parafii św. Bartłomieja Apostoła w Szczurowej.
Po 1945 roku obiekt przejęty został przez Państwowy Fundusz Ziemi i wykorzystywany był jako siedziba liceum ogólnokształcącego, szkoły rolniczej, ośrodka zdrowia i gminnego ośrodka kultury. Obecnie w pałacu mieści się Biblioteka Publiczna, a park wykorzystywany jest do organizacji wydarzeń kulturalnych takich jak "Krakowski Wianek".
W latach 1969-1974 trwała gruntowna renowacja obiektu, w tym remont więźby dachowej i stropów. Restauracja obiektu kontynuowana była także w latach 10. XXI wieku, natomiast na początku 2020 roku rozpoczęto konserwację zabytkowej polichromii sufitowej w południowo-wschodniej części pałacu.
Architektura.
Pałac.
Jest to budynek eklektyczny o cechach neogotyckich. Bryła zbudowanego na rzucie prostokąta pałacu jest asymetryczna - budynek jest parterowy z piętrowym ryzalitem od wschodniej strony. Pałac wybudowany jest cegły, otynkowany i pokryty białą farbą. Dwuspadowe dachy budowli pokryte są dachówką. Od frontu do pałacu przylega taras, na którym mieści się jedno z trzech oficjalnych wejść do środka; do pozostałych dwóch - na północnej i wschodniej ścianie budynku prowadzą schody z kamiennymi rzeźbami lwów. Oprócz nich pałac posiadał również wejście dla służby, które obecnie prowadzi do Biblioteki Publicznej. Na fasadzie nad północnymi drzwiami znajdują się odnowione herby fundatorów posiadłości: herb Jana Kępińskiego - Niesobia - i Anastazji Kępińskiej z domu Chwalibóg - Strzemię.
Jest to budynek dwutraktowy z korytarzami wewnętrznymi rozdzielającymi trakty. W południowo-wschodniej części pałacu zachowała się sufitowa polichromia figuralna.
Park wraz z ogrodzeniem z bramkami.
Pałac otoczony jest przez rozbudowany w głąb działki park z wyznaczonymi alejkami spacerowymi. Od północnej strony ogranicza go okazały staw, za którym znajduje się dawny kompleks folwarczny. Po zachodniej stronie parku, od strony wejścia dla służby, znajduje się piwniczka lodowa.
Posesję otacza wpisane do rejestru zabytków ogrodzenie z bramkami.

</doc>
<doc id="5342382" url="https://pl.wikipedia.org/wiki?curid=5342382" title="Konstantin Szafranow">
Konstantin Szafranow

Konstantin Witaljewicz Szafranow, ros. Константин Витальевич Шафранов (ur. 11 września 1968 w Ust-Kamienogorsku, Kazachska SRR) – kazachski hokeista, reprezentant Kazachstanu, dwukrotny olimpijczyk, trener.
Kariera zawodnicza.
Karierę rozwijał w macierzystym klubie Torpedo Ust-Kamienogorsk pod koniec istnienia ZSRR i na początku niepodległego Kazachstanu. W sezonie 1993/1994 wyjechał do Stanów Zjednoczonych, potem ponownie w 1996 i występował w zespołach z rozgrywek IHL, AHL, epizodycznie w NHL (w barwach St. Louis Blues pięć spotkań) oraz UHL. Od 2000 grał przez siedem lat w zespołach rosyjskich, a w 2007 po raz trzeci wyjechał do USA i rozegrał trzy ostatnie sezony w barwach Fort Wayne Komets.
W barwach Kazachstanu uczestniczył w turniejach mistrzostw świata edycji 1993, 1994 (Grupa C), 1998 (Grupa A), 2001 (Dywizja I), 2005, 2006, 2010 (Elita). Zimowej Uniwersjady 1991 oraz zimowych igrzysk olimpijskich 1998, 2006.
Kariera trenerska.
Po zakończeniu kariery został trenerem. Początkowo pracował jako asystent w klubie Fort Wayne Komets (w lidze ECHL), w których wcześniej występował. Po powrocie do Rosji w lipcu 2017 wszedł do sztabu trenerskiego Amura Chabarowsk. Od połowy 2018 przez dwa sezony do kwietnia 2020 był asystentem w Awtomobiliście Jekaterynburg. W maju 2020 dołączył do sztabu Awangarda Omsk, skąd odszedł rok później. Podczas turnieju MŚ 2021 był asystentem w sztabie ekipy Rosyjskiego Komitetu Olimpijskiego. W lipcu 2021 został zaangażowany do sztabu szkoleniowca Walerija Bragina w SKA. Rok potem w lipcu 2022 jako specjalista od pracy z napastnikami pozostał w sztabie trenera Romana Rotenberga w tym klubie.

</doc>
<doc id="5342403" url="https://pl.wikipedia.org/wiki?curid=5342403" title="Krystyna Piaseczna">
Krystyna Piaseczna

Krystyna Stanisława Piaseczna, także: Krystyna Piaseczna-Lipińska (ur. 2 stycznia 1947 w Łodzi) – dziennikarka telewizyjna, reżyserka, autorka programów telewizyjnych i filmów dokumentalnych.
Życiorys.
W latach 70. XX w. działała antykomunistycznej, konspiracyjnej organizacji „Ruch”. Ukończyła filologią polską na Uniwersytecie Łódzkim. W latach 1969–1980 była reżyserką i kierowniczką Studenckiego Teatru Satyry „Pstrąg”. Na początku lat 70. XX w. była także reżyserką w Teatrze im. Stefana Jaracza w Łodzi. W późniejszym okresie pracowała jako lektor w Studium Języka Polskiego dla Cudzoziemców, a także starszy asystent w Zakładzie Wiedzy o Teatrze i Filmie oraz pełnomocnik rektora do spraw kultury studenckiej na Uniwersytecie Łódzkim. W pażdzierniku 1979, wraz z m.in. Ryszardem Filipskim, Ryszardem Gontarzem i Bohdanem Porębą podpisała list do Sekretariatu KC PZPR pt. ,Głos w dyskusji przed VIII Zjazdem Polskiej Zjednoczonej Partii Robotniczej". Sygnatariusze krytykowali z pozycji dogmatycznego komunizmu m.in. popularyzację sztuk teatralnych Witolda Gombrowicza i Sławomira Mrożka, filmy Andrzeja Wajdy, Agnieszki Holland czy Edwarda Żebrowskiego jako antyradzieckie i wyszydzające socjalizm". Jednym z postulatów było powołanie Klubów Twórczej Inteligencji Marksistowskiej afiliowanych przy komitetach wojewódzkich PZPR. W 1987 podjęła pracę w Komitecie do spraw Radia i Telewizji PRL. Od tej pory związana jest z TVP Łódź, początkowo kierowała działem reklamy, następnie w 1990 została dziennikarką.
Jest członkinią Zarządu Głównego i przewodniczącą Sekcji Krytyków Teatralnych Związku Artystów Scen Polskich, należy do Międzynarodowej Organizacji Teatralnej ITI oraz jest przewodniczącą Sekcji Krytyki Teatralnej ZASP w Warszawie. Należy do Rady Programowej EC1 Łódź. W swoim dorobku telewizyjnym ma filmy dokumentalne, reportaże z festiwali teatralnych w Wielkiej Brytanii, Danii, Pakistanie, Turcji, na Węgrzech i we Włoszech; teatralne cykle programowe dla TVP2 oraz cykl o życiu mieszkańców miejskich kamienic.
Filmografia.
1992: „Tadeusz Łomnicki” – scenariusz,
1993: „Londyńskie polonica” – reżyseria, scenariusz,
1994:
1995:
1996:
1997: „Anna Seniuk” – reżyseria, scenariusz,
1998: „Franciszek Pieczka. Portret na 70-lecie” – realizacja, scenariusz,
1999:
2007: „Maja Komorowska. Wszystko z tęsknoty” – reżyseria, scenariusz,
2008: „Herosi i komedianci” – reżyseria, scenariusz,
2017: „Małgorzata Bartyzel” – reżyseria, scenariusz,
2019:
2020:
2021: „Przed sklepem w Osjakowie” – reżyseria, scenariusz.

</doc>
<doc id="5342404" url="https://pl.wikipedia.org/wiki?curid=5342404" title="Cristopher Núñez">
Cristopher Núñez

Cristopher Antonio Núñez González (ur. 8 grudnia 1997 w Cartago) – kostarykański piłkarz występujący na pozycji ofensywnego pomocnika, reprezentant kraju, obecnie zawodnik greckiej Lamii.

</doc>
<doc id="5342410" url="https://pl.wikipedia.org/wiki?curid=5342410" title="Operário Ponta Grossa">
Operário Ponta Grossa



</doc>
<doc id="5342414" url="https://pl.wikipedia.org/wiki?curid=5342414" title="Nowy Las (Kazimierz Dolny)">
Nowy Las (Kazimierz Dolny)

Nowy Las – część miasta Kazimierz Dolny w Polsce położona w województwie lubelskim, w powiecie puławskim, w gminie Kazimierz Dolny.
Leży w południowej części miasta. Dawniej w gminach Zastów, Rogów i Szczekarków.

</doc>
<doc id="5342415" url="https://pl.wikipedia.org/wiki?curid=5342415" title="Śmierć i pogrzeb Elżbiety II">
Śmierć i pogrzeb Elżbiety II

Śmierć i pogrzeb Elżbiety II – śmierć i ceremonia pogrzebowa królowej Elżbiety II z dynastii Windsorów.
Elżbieta II, królowa Wielkiej Brytanii i innych królestw Wspólnoty Narodów, jedna z najdłużej żyjących i najdłużej panująca brytyjska monarchini, zmarła 8 września 2022 w wieku 96 lat na zamku Balmoral w Szkocji. Oficjalne ogłoszenie jej śmierci nastąpiło o 18:30 czasu brytyjskiego.
Po podaniu tego faktu do publicznej wiadomości rozpoczęto dwie operacje: operację London Bridge – ogólny plan działań przewidzianych do realizacji po śmierci monarchini, oraz operację Jednorożec – podobny plan na wypadek, gdyby królowa zmarła w Szkocji. Ogłoszono również 10-dniowy okres żałoby narodowej. Uroczystości pogrzebowe Elżbiety II mające charakter państwowy odbyły się w Opactwie Westminsterskim 19 września 2022 o godzinie 11:00 czasu lokalnego. Po nabożeństwie żałobnym królowa została pochowana w kaplicy św. Jerzego na zamku w Windsorze. Śmierć Elżbiety II spotkała się z licznymi reakcjami przywódców i organizacji na całym świecie.
Jej następcą został najstarszy syn władczyni, książę Karol, który przybrał imię Karol III.
Tło.
Królowa przeważnie żyła w dobrym zdrowiu przez większość czasu swojego panowania, choć zdarzało jej się cierpieć na mniej lub bardziej dolegliwe schorzenia. W październiku 2021 brytyjskie media poinformowały, że królowa zaczęła używać laski podczas publicznych wystąpień. W tym samym miesiącu spędziła noc w szpitalu, w wyniku czego jej wizyty w Irlandii Północnej oraz na szczycie klimatycznym w Glasgow zostały odwołane. W listopadzie tego samego roku królowa cierpiała z powodu urazu pleców, co uniemożliwiło jej uczestniczenie w obchodach Niedzieli Pamięci.
W lutym 2022, podczas pandemii koronawirusa w Wielkiej Brytanii, królowa była jedną z kilku osób przebywających w zamku w Windsorze, które uzyskały pozytywny wynik testu na obecność COVID-19. Jej objawy zostały opisane jako łagodne, podobne do przeziębienia, a królowa później skomentowała, że choroba sprawiła, iż czuła się „zmęczona i wyczerpana”. Biorąc pod uwagę znane skutki zdrowotne przebytego zakażenia COVID-19 u osób starszych, w obawie o stan zdrowia, poradzono jej ograniczenie wszelkich aktywności. Królowa prawdopodobnie jednak czuła się na tyle dobrze, by móc wznowić wykonywanie swoich obowiązków od 1 marca. Królowa była obecna na nabożeństwie odprawionym w intencji zmarłego księcia Filipa w Opactwie Westminsterskim (29 marca), ale nie mogła z kolei uczestniczyć w dorocznym nabożeństwie z okazji Dnia Wspólnoty Narodów, ani w Nabożeństwie Królewskim (zwanym "Royal Maundy Service") miesiąc później. W maju królowa po raz pierwszy od 59 lat nie wzięła udziału w uroczystej ceremonii otwarcia nowej sesji parlamentu brytyjskiego (w 1959 i 1963 nie wzięła w niej udziału, ponieważ była w ciąży odpowiednio z Andrzejem, księciem Yorku i Edwardem, hrabią Wesseksu). Pod jej nieobecność sesja parlamentu została otwarta przez księcia Walii, Karola, oraz Wilhelma. Z czasem następca tronu musiał wykonywać coraz więcej oficjalnych obowiązków w zastępstwie królowej. W czerwcu królowa nie była w stanie brać udziału w Nabożeństwie Dziękczynnym z powodu złego samopoczucia podczas obchodów swojego platynowego jubileuszu; oficjalne źródła wspomniały o jej „dyskomforcie” i problemach z poruszaniem się w czasie parady wojskowej z okazji urodzin monarchini w pierwszym dniu obchodów. Podczas trwania innych uroczystości znajdujących się w oficjalnym programie wydarzenia, królowa w dużej mierze ograniczała się do przebywania na balkonie Pałacu Buckingam.
Kalendarium.
6 września, dwa dni przed śmiercią, królowa przyjęła rezygnację Borisa Johnsona z funkcji premiera Wielkiej Brytanii i mianowała Liz Truss jego następczynią. Zrobiła to w zamku Balmoral (królowa przebywała tu na wakacjach); zerwała tym samym z tradycją, ponieważ robiono to zwykle w Pałacu Buckingham. 
7 września miała wziąć udział w internetowym spotkaniu Tajnej Rady Wielkiej Brytanii, aby zaprzysiąc nowych ministrów w rządzie Truss, ale ogłoszono, że spotkanie zostało odwołane po tym, jak lekarze zalecili jej odpoczynek. Tego dnia królowa wydała jeszcze publiczne oświadczenie, w którym przekazała kondolencje rodzinom ofiar serii ataków nożowników w Saskatchewan.
8 września 2022 przed południem Pałac Buckingham poinformował, że lekarze są zaniepokojeni stanem zdrowia Elżbiety. Królowa przebywała wówczas w rezydencji w Balmoral. O powadze sytuacji świadczyło również to, że najbliższa rodzina królowej porzuciła tego dnia swoje obowiązki i udała się do miejsca jej pobytu. Brytyjska królowa zmarła w otoczeniu rodziny w Balmoral. O godz. 16:30 czasu lokalnego (17:30 czasu polskiego) o śmierci królowej poinformowana została premier Liz Truss, o 18:30 (19:30 czasu polskiego) zaś informację tę podał kanał BBC. Informacja wywołała poruszenie wśród zgromadzonych przed pałacem Buckingham.
Na znak żałoby po śmierci monarchini, m.in. w Bahrajnie, Ghanie, Omanie, Seszelach, Singapurze, Tajlandii, ZEA, Trynidadze i Tobago oraz Stanach Zjednoczonych flagi opuszczono do połowy masztu, w Brazylii, Dominice, Indiach, Bangladeszu, Nepalu, Sri Lance, Bhutanie, Wyspach Salomona, Pakistanie, Kubie, Jamajce, Mauritiusie, Kenii, Jordanii, Libanie, Saint Lucia, Tanzanii, Saint Vincent i Grenadynach, Belize, Kajmanach, Gujanie, Malediwach, Kuwejcie, Zambii, Rwandzie, Malawi i Portugalii zaś ogłoszono żałobę narodową, a oprócz żałoby narodowej ogłoszono także dzień wolny od pracy w Wielkiej Brytanii, Kanadzie, Australii, Nowej Zelandii i Jersey.
9 września 2022 w londyńskiej katedrze św. Pawła odbyło się pierwsze nabożeństwo po śmierci królowej. Tego dnia w południe zabiły dzwony kościelne, między innymi te w Opactwie Westminsterskim i w Windsorze. Z kilku miejsc, w tym z londyńskiego Hyde Parku, oddano 96 salw armatnich, po jednej na każdy rok życia Elżbiety II. Odbyło się również posiedzenie połączonych izb brytyjskiego parlamentu, Izby Lordów oraz Izby Gmin. Po raz pierwszy publicznie odśpiewano też hymn brytyjski w zmienionej wersji, „God Save the King”. Później Karol wygłosił pierwsze orędzie do narodu. 
10 września 2022 odbyło się zebranie Rady Akcesyjnej, która oficjalnie proklamowała Karola królem. Deklaracja proklamacyjna została odczytana z balkonu pałacu św. Jakuba, a następnie podpisana przez księcia Williama. Kolejne odczytanie dokumentu miało miejsce w starej siedzibie londyńskiej giełdy. Poinformowano też o dacie pogrzebu królowej i potwierdzono, że dzień ten (19 września) będzie dniem wolnym od pracy. 
11 września 2022 odczytano deklarację proklamacyjną w pozostałych państwach wchodzących w skład Zjednoczonego Królestwa. Później przewieziono trumnę z ciałem królowej w kilkugodzinnym kondukcie z zamku Balmoral do Edynburga, a następnie została ona wniesiona do Pałacu Holyrood. Podczas ceremonii były obecne dzieci królowej: księżniczka Anna, książę Andrzej i książę Edward. 
12 września 2022 nastąpiła ceremonia przeniesienia w kondukcie żałobnym trumny z Pałacu Holyrood do katedry św. Idziego w Edynburgu, gdzie w obecności króla Karola III, jego małżonki i rodzeństwa odbyło się nabożeństwo żałobne. 
13 września 2022 trumna z ciałem monarchini z edynburskiej katedry wyruszyła na lotnisko w stolicy Szkocji i stamtąd odleciała do bazy RAF Northolt w zachodnim Londynie i w kondukcie żałobnym wyruszyła do pałacu Buckingham. Tego samego dnia nowo wybrany monarcha odwiedził Irlandię Północną, gdzie przyjął kondolencje od Zgromadzenia Irlandii Północnej i wziął udział w nabożeństwie upamiętniającym Elżbietę II. Ubolewanie z powodu śmierci królowej wyraził również jeden z byłych członków IRA. 
14 września 2022 trumna królowej, ozdobiona cesarską koroną państwową oraz wieńcem z białych róż, białych dalii, sosny (z Balmoral), lawendy i rozmarynu (z Windsoru), niesiona na wozie artyleryjskim "King’s Troop Royal Horse Artillery" (wcześniej użytym do przewożenia trumien jej rodziców), została przewieziona z Pałacu Buckingham do Westminster Hall w wojskowej procesji, w której wzięli udział król, księżniczka królewska, książę Yorku, hrabia Wessex, książę Walii, książę Sussex, sir Timothy Laurence, Peter Phillips, hrabia Snowdon i książę Gloucester. Jako niepracujący królewicze, książę Yorku i książę Sussex nie założyli na tę okazję mundurów wojskowych. Królowa Małżonka, księżniczka Walii, hrabina Wessex i księżna Sussex podążały za procesją w dwóch osobnych samochodach. Orkiestry wojskowe grały utwory Beethovena, Mendelssohna i Chopina, a uderzenia bębnów towarzyszyły marszowi w tempie 75 kroków na minutę. Podczas trwania procesji Big Ben dzwonił co minutę. Procesja przeprowadziła trumnę przez Ogrody Królowej, The Mall, Horse Guards Parade i Horse Guards Arch, Whitehall, Parliament Street, Parliament Square i New Palace Yard. Członkowie trzech rodzajów sił zbrojnych utworzyli wartę honorową, aby przyjąć trumnę na Parliament Square. Po przybyciu trumny arcybiskup Canterbury i dziekan Westminsteru odprawili nabożeństwo w obecności króla i członków rodziny królewskiej. Podczas krótkiego nabożeństwa odśpiewano "O Panie, Ty mnie odszukałeś i poznałeś", po czym żołnierze z "Grenadier Guards" umieścili trumnę na katafalku. O godzinie 17:00 królowa spoczęła w Westminster Hall i przebywała tam do 6:30 rano w dniu pogrzebu. Przez cały ten czas, w dzień i w nocy, ludność mogła składać osobiście zmarłej królowej wyrazy szacunku. Oprócz korony na trumnie zostało umieszczone królewskie berło i jabłko. Kanał telewizyjny BBC transmitował to wydarzenie przez internet na żywo dla wszystkich tych, którzy z różnych przyczyn nie mogli odwiedzić Westminster Hall osobiście.
15 września od wczesnych godzin porannych ludzie oczekiwali w wielokilometrowej kolejce, by oddać hołd zmarłej monarchini. Trasa kolejki wiodła od parku w Southwark, południowym nabrzeżem Tamizy, następnie przez Lambeth Bridge i Victoria Tower Gardens w kierunku Westminsteru. Przed przekroczeniem bramy wejściowej wszystkie osoby w kolejce musiały okazać kolorową opaskę na nadgarstku, którą otrzymywali w momencie dołączenia do kolejki po drugiej stronie rzeki.
16 września król Karol z żoną Camillą odbyli podróż do Walii. Najpierw wzięli udział w nabożeństwie poświęconym pamięci Elżbiety II, które odbyło się w katedrze w Llandaff w Cardiff, następnie przybyli do siedziby walijskiego parlamentu, a także dotarli na zamek w Cardiff i spotkali się z szefem rządu, Markiem Drakefordem. Po powrocie do Anglii nowy monarcha przyjął na audiencji w Pałacu Buckingham przywódców różnych wyznań religijnych. O 20:30 wraz z rodzeństwem wziął udział w czuwaniu przy trumnie królowej. 
17 września w pałacu Buckingham król Karol III przyjął szefów sztabu obrony, w tym Pierwszego Lorda Morskiego, Szefa Sztabu Lotniczego, Szefa Sztabu Generalnego, Szefa Sztabu Obrony, Wiceszefa Sztabu Obrony oraz Dowódcę Dowództwa Strategicznego Zjednoczonego Królestwa. Następnie spotkał się z pracownikami służb ratunkowych w sali operacji specjalnych Metropolitan Police w Lambeth, do których należała koordynacja działań związanych z bezpieczną organizacją pogrzebu państwowego królowej. Król i Książę Walii odwiedzili następnie kolejkę do Westminster Hall, aby porozmawiać z jej uczestnikami. Earl i hrabina Wessex spotkali się z tłumami przed Pałacem Buckingham. Gubernatorzy generalni królestw królestwa wspólnotowego wzięli udział w przyjęciu i lunchu w Pałacu Buckingham, którego gospodarzami byli król, królowa małżonka, książę i księżniczka Walii, Earl i hrabina Wessex, księżniczka Anna, książę i księżna Gloucester, książę Kentu i księżniczka Aleksandra. Król przyjął na audiencji także premierów Kanady, Australii, Bahamów, Jamajki i Nowej Zelandii.
Ośmioro wnuków królowej: książę Walii, książę Sussex, księżniczka Beatrycze, księżniczka Eugenie, Ludwika Windsor, Jakub wicehrabia Severn, Peter Phillips i Zara Phillips, pełniło wartę przy katafalku w Westminster Hall. Na życzenie króla zarówno książę Walii, jak i książę Sussex założyli mundury wojskowe.
Spodziewany był również przyjazd pierwszych gości zaproszonych na ceremonię pogrzebową. 
18 września o godzinie 20:00, na prośbę rządu brytyjskiego, Brytyjczycy uczcili królową minutą ciszy. 
Oficjalne delegacje.
12 września 2022 poinformowano, że ze względów logistycznych na ceremonii pogrzebowej każde państwo będzie mógł reprezentować jedynie jego przywódca w towarzystwie małżonki lub małżonka, czy partnerki lub partnera. Wystosowano również prośbę, by goście przybyli na pogrzeb samolotami rejsowymi, a nie prywatnymi maszynami. Zalecono też, by zaproszeni liderzy przybyli do Opactwa Westminsterskiego autobusami.
Agencja Reuters, powołując się na źródło w brytyjskim rządzie, podała informację, iż wśród około 500 zagranicznych dygnitarzy, którym rozesłano zaproszenia na pogrzeb królowej, zabrakło przedstawicieli Rosji, Białorusi i Birmy. Iran był z kolei reprezentowany przez ambasadora, podobnie jak Korea Północna i Nikaragua. Listę krajów niezaproszonych uzupełniono później o Wenezuelę, Syrię i Afganistan. 
Swój udział w uroczystości potwierdzili między innymi:
Generalni gubernatorzy: 
Szefowie państw i rządów Wspólnoty Narodów:
Szefowie państw i rządów:
Ministrowie spraw zagranicznych:
Koronowane głowy:
Inni krajowi przedstawiciele:
Organizacje ponadnarodowe:
Pogrzeb i pochówek.
O godzinie 6:30 czasu brytyjskiego (7:30 czasu polskiego) zakończyło się wystawienie na widok publiczny trumny z ciałem monarchini. Następnie w uroczystym kondukcie, na lawecie armatniej przeniesiono ją z Westminster Hall do Opactwa Westminsterskiego. Ceremonia pogrzebowa rozpoczęła się 19 września 2022 o godzinie 11:00 czasu brytyjskiego (12:00 czasu polskiego). Nabożeństwo żałobne odprawił dziekan opactwa David Hoyle, kazanie wygłosił zaś zwierzchnik Kościoła Anglii, arcybiskup Canterbury Justin Welby. Podczas trwania uroczystości, a także po jej zakończeniu znacząco ograniczono ruch lotniczy na lotnisku Heathrow. Osobom korzystającym z metra w ten dzień zasugerowano omijanie stacji zlokalizowanych w pobliżu Pałacu Buckingham. Po godzinie 13:00 trumnę z ciałem królowej ponownie przeniesiono. Kondukt podążał wzdłuż Pałacu Westminsterskiego, rządową aleją Whitehall, następnie wszedł na plac Horse Guards Parade i w aleję The Mall. Minął Pałac Buckingham i skierował się w stronę Wellington Arch. Następnie trumnę umieszczono w karawanie, który w kondukcie pogrzebowym dotarł do zamku Windsor. Tam dołączyli do niego członkowie rodziny królewskiej i razem odprowadzili trumnę do kaplicy świętego Jerzego, gdzie odbyła się druga część ceremonii. O godzinie 17:00 odprawiono nabożeństwo żałobne, w którym uczestniczyło około 800 osób. Następnie trumnę z ciałem monarchini opuszczono do królewskiej krypty w podziemiach świątyni. Wieczorem, jedynie w obecności członków rodziny, trumna z ciałem Elżbiety II została złożona w grobie w kaplicy św. Jerzego, gdzie pochowani są jej rodzice oraz młodsza siostra. W tym samym czasie przeniesiono tam też trumnę z ciałem męża królowej, księcia Filipa, zmarłego w 2021 roku. Tego samego dnia (19 września) na terenie Wielkiej Brytanii zakończyła się żałoba narodowa. W związku z tym 20 września flagi państwowe zostały podniesione do pełnej wysokości masztu. Jednak żałoba w rodzinie królewskiej trwała do 26 września. 
29 września 2022 Narodowy Rejestr Szkocji (National Records of Scotland) opublikował akt zgonu Elżbiety II. Według tego dokumentu przyczyną śmierci królowej była „starość”. Wcześniej Pałac Buckingham opublikował pierwsze zdjęcie miejsca spoczynku monarchini. 

</doc>
<doc id="5342416" url="https://pl.wikipedia.org/wiki?curid=5342416" title="Okale">
Okale

Okale – część miasta Kazimierz Dolny w Polsce położona w województwie lubelskim, w powiecie puławskim, w gminie Kazimierz Dolny.
Leży w zachodniej części miasta. Dawniej w gminach Zastów, Rogów i Szczekarków.

</doc>
<doc id="5342419" url="https://pl.wikipedia.org/wiki?curid=5342419" title="Uczta Baltazara (powieść)">
Uczta Baltazara (powieść)

Uczta Baltazara – socrealistyczna powieść autorstwa Tadeusza Brezy, którą autor pisał od końca lat 40. XX wieku, a opublikował w odcinkach w "Świecie" w latach 1951−1952 i w całości w 1952.
Treść.
Głównym bohaterem utworu jest młody inteligent Andrzej Uriaszewicz (dziecko wyższych sfer mieszczańskich Warszawy), który przyjeżdża w połowie 1948 z Francji do zrujnowanej wojną stolicy. Poprosiły go o to ciotki. Na zlecenie dawnego właściciela zniszczonej fabryki, przemysłowca Lewarta (przyjaciela rodziny), zobowiązał się do odszukania i wywiezienia z Polski obrazu Lewartów "Uczta Baltazara", którego autorem był Paolo Veronese. Jego pobudki były czysto materialne (zarobek w dolarach). Gdy okazało się, że skrytka na obraz jest pusta, Uriaszewicz rozpoczyna detektywistyczną przygodę pełną zwrotów akcji. Jest ona jednak tylko pretekstem do ukazywania różnorodnych środowisk społecznych, w których bohater musi się kolejno obracać. Są one bardzo zróżnicowane w swoim stosunku do nowej, komunistycznej rzeczywistości historycznej. Kolejne spotkania i rozmowy doprowadziły do ideologicznej i psychologicznej przemiany Uriaszewicza, która zaowocowała postanowieniem pozostania w kraju i włączenia się w nurt przemian, poprzez udział w odbudowie zniszczonego portu. Razem z nim rezygnuje z nielegalnego wyjazdu jego dziewczyna.
Ostatecznie obraz ulega zniszczeniu oraz ginie wspólnik intrygi (zły duch Uriaszewicza). Okazuje się też, że rzekomy Veronese był falsyfikatem, nie mającym większej wartości rynkowej. Dobrzy ludzie ocaleli, a źli zginęli.
Autor nieustannie poddaje próbom wytrzymałość "pancerza" głównego bohatera, który oddziela go od współczesności. Zwłaszcza silnym wstrząsom poddaje go przy okazji spotkań z ludźmi odbudowującymi Warszawę, pracownikami wiejskiej szkoły w Jeżowej Woli oraz pasjonatami budującymi port morski w fikcyjnym Oliksnie. Uriaszewicz ciągle się waha, jest niezdecydowany, lękliwy, bierny, kilkakrotnie wycofuje się z, wydawałoby się, odnalezionego miejsca w nowej rzeczywistości.
Krytyka.
W stosunku do poprzednich dzieł autora, powieść stanowi rewolucję warsztatową: zniknęła barokowość językowa, aforystyka i glosarstwo. Breza stwierdził, że przemiany te zaszły przez wzgląd na nowego czytelnika, któremu "światło powinno być rzucane wprost". Jan Bełkot, autor monografii twórczości Brezy, wskazał, że ostateczny bilans utworu jest jednak negatywny. Odintelektualizowanie stylu odebrało, jego zdaniem, najwartościowszy atut w twórczości autora. Włodzimierz Maciąg napisał, że "pod naciskiem konieczności historycznych pisarz odrzuca klerkizm i jego sztukę aforystycznie skomentowanej obserwacji na rzecz malowniczej fabuły bez wieloznacznego komentarza" oraz, że ""Uczta Baltazara" nie może być traktowana jako wyznanie wiary złożone w imię nowego programu, nie ma ona w sobie nic z neofickiej iluminacji, jest to po prostu próba intelektualnego kompromisu, uzasadnionego wymaganiami historii". Tak więc socrealistyczna przygoda Brezy w "Uczcie" nie miała charakteru emocjonalnego, ale była wynikiem chłodnych kalkulacji.
W zamiarach autora książka miała być, jak to ujmował socrealizm, "świadomym czynem artystycznym". Miała traktować o "psychicznej resocjalizacji" zagubionego inteligenta w młodym wieku (Uriaszewicz), który stopniowo się uświadamia, dojrzewa i już w pełni świadomie włącza w procesy historyczne. Celem powieści miało być, według Brezy, udzielenie pomocy ludziom takim, jak główny bohater "w mnożeniu podobnych przemian". Zadeklarował on ukazywanie prawd o człowieku i przemianach historycznych, jakich jest on uczestnikiem.
W odróżnieniu od dość zignorowanego przez krytykę "Nieba i ziemi", powieść spotkała się z dużym zainteresowaniem środowisk krytycznoliterackich, które chwaliły "nowego Brezę" głównie za nawrót do tematyki współczesnej i wątków społeczno-politycznych. Były to czasy stalinizmu, a zatem wskazywano z aprobatą zwłaszcza na zawartość dotyczącą walki klas oraz odbudowy powojennej kraju, przede wszystkim w aspekcie włączania się w ten proces przedwojennej inteligencji. Dla komunistycznych środowisk literackich utwór stanowił znakomite otwarcie nowego etapu w twórczości Brezy. Część z krytyków ulokowała powieść w nurcie tzw. rozrachunków inteligenckich, choć punktem odniesienia dla Brezy nie były czasy przedwojenne, a powojenne. Uriaszewicz nie kaja się zbyt intensywnie, co jest zupełnie odmienne od utworów tego kręgu.
Oprócz pochwał pojawiały się nieliczne głosy krytyczne. Zygmunt Lichniak i Zbigniew Żabicki wytknęli autorowi spłycenie psychologiczne postaci oraz odintelektualizowanie narracji. Lichniak napisał: "Breza odintelektualizowany i odpsychologizowany to ktoś nowy, kto obraca się przeciwko Brezie, ktoś, kto zagraża Brezie". Sam twórca był świadom istniejących słabości książki, jednak usprawiedliwiał je wielkością czasów, z jakimi się mierzył. Jan Bełkot podkreślił w 1980 niekonsekwencje w prowadzeniu narracji.
Nagrody i ekranizacje.
Autor został za swoje dzieło uhonorowany nagrodą państwową. W 1949 Komisja do spraw Literatury Odcinkowej Ministerstwa Kultury i Sztuki ogłosiła konkurs zamknięty na powieść nadającą się do druku w odcinkach. Powieść uzyskała w nim najwyższe noty. W sprawozdaniu komisji napisano, że ""Uczta Baltazara" zdaniem recenzentów może stać się przełomowym momentem w twórczości Brezy, będącego dziś jednym z czołowych pisarzy". Wydrukowano ją w "Świecie" w latach 1951−1952 (numery: 1−23 i 1−6).
Jerzy Zarzycki nakręcił w 1954 na jego podstawie film fabularny pod tym samym tytułem.

</doc>
<doc id="5342423" url="https://pl.wikipedia.org/wiki?curid=5342423" title="Patrick (piłkarz)">
Patrick (piłkarz)

Patrick Bezerra do Nascimento (ur. 29 lipca 1992 w Rio de Janeiro) – brazylijski piłkarz występujący na pozycji lewego pomocnika, obecnie zawodnik São Paulo.

</doc>
<doc id="5342424" url="https://pl.wikipedia.org/wiki?curid=5342424" title="Aleksandr Pawlenko">
Aleksandr Pawlenko



</doc>
<doc id="5342434" url="https://pl.wikipedia.org/wiki?curid=5342434" title="Aleksandr Pawlenko (hokeista)">
Aleksandr Pawlenko (hokeista)

Aleksandr Dmitrijewicz Pawlenko, ros. Александр Дмитриевич Павленко (ur. 11 kwietnia 1999 w Kiszyniowie) – rosyjski hokeista.
Kariera.
Urodził się w stolicy Mołdawii jako syn pół-Ukraińca. Wychowanek klubu Orbita w rosyjskim Zielenogradzie. Karierę rozwijał w drużynach juniorskich CSKA Moskwa. W sezonie 2014/2015 był kadrowiczem reprezentacji Rosji do lat 16. Od 2016 przez trzy sezony był zawodnikiem zespołu Awto Jekaterynburg w rosyjskich rozgrywkach juniorskich MHL. Następnie w sezonie 2019/2020 reprezentował łotewski klub z Zemgale. Od 2020 przez dwa sezony grał w barwach ukraińskiego Sokiłu Kijów. Po inwazji Rosji na Ukrainę sprzeciwił się napastniczej wojnie. Od sierpnia 2022 przebywał na testach w klubie STS Sanok z rozgrywek Polskiej Hokej Ligi, a w następnym miesiącu podpisał kontrakt z tym klubem. Na początku listopada 2022 jego kontrakt został rozwiązany.

</doc>
<doc id="5342436" url="https://pl.wikipedia.org/wiki?curid=5342436" title="Nemzeti Bajnokság I (2015/2016)">
Nemzeti Bajnokság I (2015/2016)

Nemzeti Bajnokság I 2015/2016 (ze względów sponsorskich zwana jako "OTP Bank Liga") – był 114. edycją najwyższej klasy rozgrywkowej piłki nożnej na Węgrzech. 
Był to pierwszy sezon w nowym formacie ligi.
Brało w nim udział 12 drużyn, które w okresie od 18 lipca 2015 do 30 kwietnia 2016 rozegrały 33 kolejki meczów. 
Rozgrywki toczyły się systemem "każdy z każdym", w którym każde dwie drużyny rozegrały między sobą trzy spotkania.
W rundzie trzeciej pierwsze sześć zespołów poprzedniego sezonu było gospodarzami sześciu spotkań domowych.
Obrońcą tytułu była drużyna Videoton FC.
Mistrzostwo po raz dwudziesty dziewiąty w historii zdobyła drużyna Ferencvárosi TC.

</doc>
<doc id="5342438" url="https://pl.wikipedia.org/wiki?curid=5342438" title="Mantle Hood">
Mantle Hood

Mantle Hood (ur. 24 czerwca 1918 w Springfield w stanie Illinois, zm. 31 lipca 2005 w Ellicott City w stanie Maryland) – amerykański etnomuzykolog i kompozytor.
Życiorys.
Studiował kompozycję u Ernsta Tocha na University of California w Los Angeles (1945–1950), w 1951 roku uzyskując stopień Master of Arts. Następnie podjął studia u Jaapa Kunsta na Uniwersytecie Amsterdamskim, gdzie w 1954 roku uzyskał stopień doktora na podstawie pracy "The Nuclear Theme as a Determinant of Patet in Javanese Music" (wyd. Groningen 1954). Po powrocie do Los Angeles w 1954 roku podjął pracę na University of California, od 1962 roku na stanowisku profesora. Od 1961 do 1974 roku kierował tamtejszym instytutem etnomuzykologii. Prowadził badania terenowe w Indonezji (1956–1958) i Indiach (1975–1976). W 1976 roku został wykładowcą University of Maryland. Gościnnie wykładał m.in. na Yale University i Wesleyan University. W latach 1965–1967 był przewodniczącym Society for Ethnomusicology. Opublikował prace "The Ethnomusicologist" (Nowy Jork 1971, wyd. 2. zrew. 1982) i "The Paragon of the Roaring Sea" (Wilhemshaven–Nowy Jork 1982), ponadto był autorem licznych artykułów i haseł encyklopedycznych.
Sformułował pojęcie "bimuzykalności", zgodnie z którym etnomuzykolog w swojej pracy badawczej powinien wyzbyć się etnocentryzmu i uprzedzeń wobec badanej kultury, uzyskując w ten sposób jej zrozumienie i umiejętność poprawnego wykonywania utworów należących do innej tradycji muzycznej. Utwór muzyczny zdaniem Hooda może mieć dla danej społeczności odniesienia pozamuzyczne wynikłe z lokalnych tradycji, jednak jego wartość jako dzieła muzycznego zależy od czynników pozaetnicznych i ponadnarodowych. Zadaniem badacza powinno być odkrycie norm rządzących danym stylem muzycznym, które mogą wypływać z różnych źródeł i dotyczyć każdego elementu utworu muzycznego.
Skomponował m.in. poemat symfoniczny "Vernal Equinox" (1955), "Trio" na instrumenty dęte drewniane (1950), 6 duetów na sopran i flet prosty (1954), ponadto szereg utworów na fortepian.

</doc>
<doc id="5342440" url="https://pl.wikipedia.org/wiki?curid=5342440" title="Zmarli w roku 1989">
Zmarli w roku 1989

Lista osób zmarłych w 1989:

</doc>
<doc id="5342443" url="https://pl.wikipedia.org/wiki?curid=5342443" title="Jonathan Maidana">
Jonathan Maidana



</doc>
<doc id="5342445" url="https://pl.wikipedia.org/wiki?curid=5342445" title="1814 w sztukach plastycznych">
1814 w sztukach plastycznych



</doc>
<doc id="5342447" url="https://pl.wikipedia.org/wiki?curid=5342447" title="Język port sandwich">
Język port sandwich

Język port sandwich, także lamap – język austronezyjski z grupy języków oceanicznych, używany w południowo-wschodniej części wyspy Malekula, w granicach państwa Vanuatu. Posługuje się nim 750 osób.
Jego znajomość jest w zaniku. Język ten opisał lingwista Jean-Michel Charpentier, który udokumentował jego gramatykę i słownictwo.

</doc>
<doc id="5342448" url="https://pl.wikipedia.org/wiki?curid=5342448" title="Język lamap">
Język lamap



</doc>
<doc id="5342453" url="https://pl.wikipedia.org/wiki?curid=5342453" title="Bitwa w Dolinie Vajkal">
Bitwa w Dolinie Vajkal

Bitwa w Dolinia Vajkal – bitwa stoczona w kwietniu 1465 roku przez wojska albańskie i osmańskie w położonej w okolicach Ochrydy dolinie Vajkal.
Przebieg bitwy.
Albański dowódca Skanderbeg był świadomy ataku ze strony Imperium Osmańskiego, więc wezwał swoje wojska do przygotowania się do bitwy. Na krótko przed jej rozpoczęciem planował urządzić pułapkę na wojska osmańskie, jednak Ballaban Badera, zaufany dla sułtana Mehmeda II dowódca, wraz ze swoją armią pojawił się zza wzgórz i zaatakował wojska albańskie jako pierwszy, na co Skanderbeg odpowiedział kontratakiem. Armia osmańska postanowiła się wycofać na teren wzgórz, jednak Albańczycy wyruszyli za nimi; wojska Skanderbega utrzymały na nich swoje pozycje, jednak udało się wysokim kosztem.
Część najbardziej zaufanych ludzi Skanderbega nie wypełniła jego rozkazu pozostania poza wzgórzami, co pozwoliło Osmanom się zreorganizować, urządzić zasadzkę na Albańczyków oraz ich pojmać. Osmański dowódca Ballaban Badera po zakończonej bitwie wrócił do Konstantynopola wraz z pojmanymi Albańczykami, którzy wkrótce zostali straceni.

</doc>
<doc id="5342457" url="https://pl.wikipedia.org/wiki?curid=5342457" title="Kałyniwka (rejon browarski)">
Kałyniwka (rejon browarski)

Kałyniwka () – osiedle typu miejskiego na Ukrainie, w obwodzie kijowskim, w rejonie browarskim. Według danych z 2021 roku osiedle miało 3767 mieszkańców.

</doc>
<doc id="5342459" url="https://pl.wikipedia.org/wiki?curid=5342459" title="Beniaminek Krosno">
Beniaminek Krosno



</doc>
<doc id="5342460" url="https://pl.wikipedia.org/wiki?curid=5342460" title="Four Nations Chess League">
Four Nations Chess League

Four Nations Chess League, w skrócie 4NCL – liga szachowa, organizowana w Wielkiej Brytanii od 1993 roku.
Historia.
Liga była pomysłem Chrisa Dunwortha, jako odpowiedź na brak brytyjskiej narodowej ligi szachowej, i miała na celu podniesienie rangi szachów klubowych. W pierwszym sezonie mistrzem został zespół Invicta Knights, który nie miał w składzie żadnego mistrza międzynarodowego. W późniejszych sezonach obsada wzmocniła się, i w rozgrywkach uczestniczyła większość czołowych graczy brytyjskich.
Początkowo w rozgrywkach uczestniczyły tylko kluby angielskie, jednak w 1994 roku dołączyły kluby z Walii i Irlandii. W 2002 roku po raz pierwszy 4NCL składała się z czterech dywizji.
Charakterystyka.
Są to najbardziej prestiżowe rozgrywki w Wielkiej Brytanii, obejmujące kluby angielskie, szkockie, walijskie i północnoirlandzkie, w których rocznie uczestniczy około 850 graczy. Liga odbywa się od października do maja. Składa się z czterech dywizji.
Organizatorem jest spółka 4NCL Ltd.

</doc>
<doc id="5342461" url="https://pl.wikipedia.org/wiki?curid=5342461" title="4NCL">
4NCL



</doc>
<doc id="5342464" url="https://pl.wikipedia.org/wiki?curid=5342464" title="Zofia Tetelowska">
Zofia Tetelowska

Zofia Tetelowska (ur. 21 listopada 1921 r. w Radwanowicach, zm. 18 czerwca 2003 r. w Krakowie) – polska społeczniczka.
Życiorys.
Córka Franciszka i Stanisławy, siostra Ireny Tetelowskiej-Szewczyk. 
Ukończyła gimnazjum żeńskie na Oleandrach w Krakowie. Z powodu wybuchu II wojny Światowej nie rozpoczęła planowanych studiów medycznych. W czasie okupacji była sanitariuszką o ps. "Zulat" w Narodowej Organizacji Wojskowej. Po śmierci ojca w 1941 r. przejęła prowadzenie gospodarstwa dworskiego. Po wojnie gospodarstwo nie zostało rozparcelowane. 
20 maja 1987 r. założyła Fundację im. Brata Alberta, przekazując na rzecz utworzenia Schroniska dla Niepełnosprawnych cały swój majątek, składający się z rodzinnego dworu, zabudować gospodarczych i 10 ha gruntów rolnych w Radwanowicach. Została pierwszą przewodniczącą Zarządu Fundacji, powołując w jego skład Stanisława Pruszyńskiego, Stanisława Grochmala i Tadeusza Isakowicza-Zaleskiego. Do końca życia mieszkała wraz z osobami niepełnosprawnymi w Radwanowicach.
Zgodnie ze swoją wolą została pochowana na cmentarzu w Rudawie. Jej pogrzeb prowadził kardynał Franciszek Macharski
Była laureatką: medalu papieskiego "Pro Ecclesia et Pontyfice" (Za Kościół i Pontyfikat), nadanego w 1992 r. przez Jana Pawła II, Medalu św. Jerzego, nadanego przez redakcję "Tygodnika Powszechnego" (1997), Medalu św. Brata Alberta, nadanego przez Kapitułę Medalu św. Brata Alberta (1997), nagrody "Śladem Człowieka", nadanej przez krakowską redakcję "Gazety Wyborczej" (1998).
Jej imię nosi Schronisko dla Niepełnosprawnych i jedna z ulic w Radwanowicach.
Od 2017 r. Fundacja im. Brata Alberta wręcza zasłużonym osobom Medal im. Zofii Tetelowskiej.

</doc>
<doc id="5342467" url="https://pl.wikipedia.org/wiki?curid=5342467" title="Luis Vega">
Luis Vega

Luis Vega (ur. 16 lipca 1960) – hiszpański matematyk, od 1995 profesor Uniwersytetu Kraju Basków. W pracy naukowej zajmuje się równaniami różniczkowymi cząstkowymi, analizą fourierowską i fizyką matematyczną.
Życiorys.
Stopień doktora uzyskał w 1988 na Uniwersytecie Autonomicznym w Madrycie, gdzie rozpoczął też karierę zawodową. Od 1993 związany z Uniwersytetem Kraju Basków, od 2013 także z Basque Center for Applied Mathematics (BCAM).
Swoje prace publikował m.in. w „Journal of Functional Analysis”, „Communications in Mathematical Physics”, „Duke Mathematical Journal”, „Communications on Pure and Applied Mathematics” i „Mathematische Annalen” oraz najbardziej prestiżowych czasopismach matematycznych świata: „Journal of the American Mathematical Society” i „Inventiones Mathematicae”. Redaktor m.in. „Journal of the European Mathematical Society”, „Revista Matemática Iberoamericana” i „Journal of Fourier Analysis and Applications”.
W 2006 roku wygłosił wykład sekcyjny na Międzynarodowym Kongresie Matematyków w Madrycie, a w 2019 na konferencji Dynamics, Equations and Applications (DEA 2019). 
Laureat Blaise Pascal Medal z 2015, w 2014 zdobył prestiżowy ERC Advanced Grant. Członek Real Academia de Ciencias Exactas, Físicas y Naturales i Academia Europaea.

</doc>
<doc id="5342474" url="https://pl.wikipedia.org/wiki?curid=5342474" title="Hakumei to Mikochi">
Hakumei to Mikochi

 – manga autorstwa Takuto Kashikiego, publikowana na łamach magazynu „Harta” wydawnictwa Enterbrain od kwietnia 2011. Na podstawie mangi studio Lerche wyprodukowało serial anime, który emitowany był od stycznia do marca 2018.
Fabuła.
W mistycznym lesie zamieszkałym przez maleńkie ludzkie istoty i gadające zwierzęta, żyją Hakumei i Mikochi, dwie dziewczynki mieszkające razem w domku w drzewie. Historia opowiada o ich codziennym życiu oraz towarzyszących im przygodach.
Manga.
Pierwszy rozdział mangi ukazał się 30 kwietnia 2011 w magazynie „Harta”, który w 2013 został przemianowany na „Fellows!”. Następnie wydawnictwo Enterbrain rozpoczęło zbieranie rozdziałów do wydań w formacie tankōbon, których pierwszy tom ukazał się 15 stycznia 2013. Według stanu na 15 stycznia 2022, do tej pory wydano 10 tomów.
Anime.
12-odcinkowy serial anime w oparciu o mangę został wyprodukowany przez studio Lerche. Za reżyserię odpowiadał Masaomi Andō, a za scenariusz Reiko Yoshida. Seria była emitowana od 12 stycznia do 30 marca 2018. Motywem otwierającym jest „urar” autorstwa Chimy, zaś końcowych „Harvest Moon Night” w wykonaniu Shino Shimoji i Aoi Yūki. Teksty motywów końcowych są unikalne dla każdego odcinka i odnoszą się do fabuły każdego z nich.
27 czerwca 2018 wraz z drugim tomem Blu-ray/DVD został wydany odcinek OVA.

</doc>
<doc id="5342483" url="https://pl.wikipedia.org/wiki?curid=5342483" title="Malinówka (rejon głębocki)">
Malinówka (rejon głębocki)

Malinówka (; ) – wieś na Białorusi, w obwodzie witebskim, w rejonie głębockim, w sielsowiecie Zalesie.
Dawniej używana nazwa – Przytyki, Prytyki.
Historia.
W czasach zaborów wieś prywatna w gminie Zaleś w powiecie dzisieńskim, w guberni wileńskiej Imperium Rosyjskiego. W 1866 we wsi zamieszkiwało 66 osób.
W latach 1921–1945 wieś Prytyki leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 100 osób, 1 była wyznania rzymskokatolickiego, 99 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 21 budynków mieszkalnych. W 1931 w 19 domach zamieszkiwało 115 osób.
Wierni należeli do parafii rzymskokatolickiej w Łużkach i parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5342484" url="https://pl.wikipedia.org/wiki?curid=5342484" title="Prytyki">
Prytyki



</doc>
<doc id="5342485" url="https://pl.wikipedia.org/wiki?curid=5342485" title="Kazimierz Gomulicki">
Kazimierz Gomulicki

Kazimierz Gomulicki (ur. 1 kwietnia 1896 w Trembowli, zm. 13 lutego 1938 w Toruniu) – major piechoty Wojska Polskiego, działacz niepodległościowy.
Życiorys.
Urodził się 1 kwietnia 1896 w Trembowli, ówczesnym mieście powiatowym Królestwa Galicji i Lodomerii, w rodzinie Tomasza. Ukończył gimnazjum.
W czasie I wojny światowej walczył w szeregach 5. kompanii 3 pułku piechoty Legionów Polskich. W I kwartale 1915 „przepadł bez wieści”. 8 czerwca 1917, po powrocie do służby, został odnotowany w kompanii karabinów maszynowych 4 pułku piechoty. W 1917, po odezwie Tymczasowej Rady Stanu, wystąpił o przyznanie obywatelstwa Królestwa Polskiego.
Po odzyskaniu niepodległości został przyjęty do Wojska Polskiego. 18 marca 1919 jako podoficer byłych Legionów Polskich, służący w 4 pułku piechoty Legionów, został mianowany z dniem 1 marca 1919 podporucznikiem piechoty. 1 czerwca 1921 pełnił służbę w 2 pułku piechoty Legionów. 25 października 1921 został zdemobilizowany jako oficer rezerwy i przydzielony w rezerwie do 2 pp Leg. Później został przeniesiony w rezerwie do 81 pułku piechoty w Grodnie. 8 stycznia 1924 został zatwierdzony w stopniu kapitana ze starszeństwem z 1 czerwca 1919 i 1267. lokatą w korpusie oficerów rezerwy piechoty. Prawdopodobnie w 1928 został powołany do służby czynnej w 54 pułku piechoty w Tarnopolu. 15 maja 1930 prezydent RP przemianował go na oficera zawodowego w stopniu kapitana w korpusie oficerów piechoty ze starszeństwem z dnia 1 stycznia 1928 i 374. lokatą. W kwietniu 1933 został przeniesiony do Gabinetu Ministra Spraw Wojskowych, a we wrześniu tego roku do 51 pułku piechoty w Brzeżanach. Na stopień majora został awansowany ze starszeństwem z 1 stycznia 1936 i 111. lokatą w korpusie oficerów piechoty. W tym samym roku został przeniesiony do 16 pułku piechoty w Tarnowie. Zmarł 13 lutego 1938 w Toruniu. Dwa dni później został pochowany na Starym Cmentarzu w Tarnowie (sektor XII, rząd 1, grób 67).

</doc>
<doc id="5342486" url="https://pl.wikipedia.org/wiki?curid=5342486" title="Joel Grebel">
Joel Grebel

Joel Grebel (hebr. יואל גרבל) (ur. 1912 w Bóbrce, zm. 1992 w Izraelu) – izraelski malarz pochodzenia polskiego.
Życiorys.
Joel Grebel urodził się w galicyjskm mieście Bóbrka, gdzie żyła liczna grupa ortodoksyjnych Żydów. Uczył się w chederze oraz w bejt ha-midraszu. Na początku lat 30. XX wieku wyjechał do Lwowa studiować sztukę, w 1936 przerwał naukę i wyemigrował do Mandatu Palestyny. Od 1948 mieszkał w Jerozolimie i studiował w Akademii Sztuk Pięknych i Wzornictwa Besaleela, równocześnie pracował jako grafik i litograf malując przy murze Starego Miasta. Wstąpił do Hagany, a następnie do Sił Obronnych Izraela. Przebywał w Tel Awiwie służąc w wydziale kartograficznym. Od 1950 roku pracował jako starszy grafik i litograf w Służbie Meteorologicznej w Bet Dagan. W Tel Awiwie nawiązał bliskie kontakty z artystami i malarzami, został członkiem Stowarzyszenia Artystów i wszedł do środowiska artystów tworzących litografię prasową. Brał udział w wystawach indywidualnych i zbiorowych oraz wykładał sztukę i litografię w Pracowni Artystów Association, w wiosce artystycznej w En Hod i Hannah Yaffe School, w latach 1970-1983 był wykładowcą w Instytucie Avni. W 1985 roku, podczas międzynarodowego biennale upamiętniającego Dantego Alighieri, jako jedyny spośród 500 uczestników został nagrodzony medalem Włoskiego Centrum Dantego.

</doc>
<doc id="5342487" url="https://pl.wikipedia.org/wiki?curid=5342487" title="Formuła 1 Sezon 2023">
Formuła 1 Sezon 2023

Sezon 2023 Formuły 1, oficjalnie FIA Formula One World Championship 2023 – 74. sezon Mistrzostw Świata Formuły 1.Tytułu mistrzowskiego wśród kierowców po raz drugi bronić będzie Max Verstappen, a jego zespół Red Bull będzie bronić mistrzostwa konstruktorów po raz pierwszy od 2014 roku.
Prezentacje samochodów.
Źródło: www.formula1.com
Testy przedsezonowe.
Testy przedsezonowe odbyły się w Bahrajnie na torze Bahrain International Circuit 23-25 lutego. Nie wystąpił w nich kierowca Astona Martina Lance Stroll po wypadku rowerowym. Został on zastąpiony przez Felipe Drugovicha.
Kalendarz.
Poniższa lista obejmuje Grand Prix, które znalazły się w kalendarzu na sezon 2023, ogłoszonym 22 września 2022. To jest rekordowy (pod względem liczby wyścigów) kalendarz w Formule 1.
Transmisja w Polsce.
Od sezonu 2023 po raz pierwszy w Polsce pełne prawa do transmisji serii posiada internetowy serwis streamingowy Viaplay. Polski oddział Viaplay będzie transmitował wszystkie sesje każdego wyścigu sezonu. Niektóre będą nadawane w jakości Full HD. Transfer praw do Viaplay oznacza, że Formuła 1 nie będzie pokazywana w tradycyjnej telewizji. To duża zmiana na polskim rynku nadawców. W latach 2016-2022 prawa do transmisji wyścigów Formuły 1 posiadała stacja Eleven Sports. W ramach umowy nadawca transmitował wyścigi, kwalifikacje, sesje treningowe, studia do wszystkich sesji oraz magazyny.

</doc>
<doc id="5342493" url="https://pl.wikipedia.org/wiki?curid=5342493" title="Eliezer Greenberg">
Eliezer Greenberg



</doc>
<doc id="5342494" url="https://pl.wikipedia.org/wiki?curid=5342494" title="Rabowszczyzna">
Rabowszczyzna

Rabowszczyzna – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Zalesie.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego.
W latach 1921–1945 zaścianek a następnie kolonia leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 19 osób, 14 były wyznania rzymskokatolickiego a 5 prawosławnego. Jednocześnie 18 mieszkańców zadeklarowało polską a 1 białoruską przynależność narodową. Były tu 3 budynki mieszkalne. W 1931 w 4 domach zamieszkiwało 29 osób.
Wierni należeli do parafii rzymskokatolickiej w Łużkach i parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5342495" url="https://pl.wikipedia.org/wiki?curid=5342495" title="U-441">
U-441

U-441 – niemiecki okręt podwodny typu "VIIC" z okresu II wojny światowej. Zwodowany 13 grudnia 1941 roku w stoczni Schichau w Gdańsku, został przyjęty do służby w Kriegsmarine 21 lutego 1942 roku. W czasie służby operacyjnej w składzie 1. Flotylli U-Bootów okręt odbył dziewięć patroli i misji bojowych, podczas których zatopił jeden statek handlowy o pojemności 7051 BRT i zestrzelił dwa samoloty. W 1943 roku jednostkę przebudowano na U-flak, jednak wobec niepowodzenia koncepcji okręt przywrócono do stanu pierwotnego. U-441 został zatopiony bombami głębinowymi 30 czerwca 1944 roku na wodach kanału La Manche przez brytyjskie fregaty i samolot bombowy.
Projekt i budowa.
Jednostki typu "VIIC" były kolejnym ewolucyjnym ulepszeniem najliczniej budowanych w Niemczech okrętów typu "VII". Poprzednik – typ "VIIB" – miał zbyt mały zasięg i za mało miejsca pod pokładem, by móc zainstalować sonar. Opracowany w 1938 roku projekt nowego okrętu różnił się od poprzedniej wersji m.in. zwiększoną grubością blach kadłuba sztywnego (z 16 do 18,5 mm, co zwiększyło maksymalną głębokość zanurzenia z 200 metrów do 250–280 metrów), przedłużeniem kadłuba o 60 cm i kiosku o 30 cm oraz powiększeniem zbiorników paliwa o 5,4 m³, co poprawiło zasięg. Powiększone rozmiary pozwoliły na instalację aktywnego sonaru S-Gerät, uzupełniając pasywny Gruppenhorchgerät (GHG). Do zakończenia wojny do służby weszło 568 okrętów typu "VIIC".
U-441 zamówiony został 5 stycznia 1940 roku. Został zbudowany w stoczni Schichau w Gdańsku jako jeden z 64 okrętów typu "VIIC" zamówionych w tej wytwórni. U-441 otrzymał numer stoczniowy 1492 ("Werk 1492"). Stępkę okrętu położono 15 października 1940 roku, a zwodowany został 13 grudnia 1941 roku.
Dane taktyczno-techniczne.
U-441 był średniej wielkości dwukadłubowym okrętem podwodnym. Długość całkowita wynosiła 67,1 metra, szerokość 6,2 metra i zanurzenie 4,74 metra. Wysokość (od stępki do szczytu kiosku) wynosiła 9,6 metra. Wykonany ze stali pancernej CM 351 Kruppa o grubości 18,5 mm kadłub sztywny miał 50,5 metra długości i 4,7 metra szerokości. Podzielony był grodziami na sześć przedziałów wodoszczelnych: (od dziobu): I – przedział torpedowy ze sterami głębokości oraz GHG, II – przedział akumulatorów wraz z pomieszczeniami załogi, magazynem amunicji i toaletą, III – centrala z pomieszczeniem wielofunkcyjnym (mieszczącym drugą baterię akumulatorów, pomieszczenia załogi i kambuz), IV – przedział silników spalinowych, V – przedział silników elektrycznych, VI – rufowy przedział torpedowy ze sterami kierunku i głębokości. Kadłub ciśnieniowy otoczony był kadłubem lekkim wykonanym z blach o grubości 4–8 mm. Wyporność w położeniu nawodnym wynosiła 769 ton, a w zanurzeniu 871 ton.
Okręt napędzany był na powierzchni przez dwa 6-cylindrowe, czterosuwowe silniki wysokoprężne Krupp-Germaniawerft F46 z doładowaniem o łącznej mocy 2800 KM przy 470-490 obr./min, zaś pod wodą poruszał się dzięki dwóm silnikom elektrycznym prądu stałego AEG GU 460/8-276 o łącznej mocy 750 KM przy 295 obr./min. Dwa wały napędowe obracały dwie śruby, zapewniając maksymalną prędkość 17–17,6 węzła na powierzchni i 7,6 węzła w zanurzeniu. Zasięg wynosił 8500 Mm przy prędkości 10 węzłów w położeniu nawodnym (3250 Mm przy prędkości maksymalnej) oraz 80 Mm przy prędkości 4 węzłów pod wodą (130 Mm przy 2 węzłach). Zbiorniki mieściły 113,47 tony paliwa, a energia elektryczna magazynowana była w dwóch bateriach akumulatorów AFA 33 MAL 800 E po 62 ogniwa o łącznej pojemności 9160 Ah, masie 62 tony i czasie rozładowania 20 godzin. Dopuszczalna głębokość zanurzenia wynosiła 100 metrów, zaś głębokość zgniecenia 250–280 metrów.
Okręt wyposażony był w pięć wyrzutni torped kalibru 533 mm (cztery na dziobie i jedną rufową), z łącznym zapasem 14 torped (wymiennie okręt mógł przenosić 26 min typu TMA lub 39 min typu TMB). Uzbrojenie artyleryjskie stanowiło początkowo umieszczone przed kioskiem działo pokładowe kalibru 88 mm SK C/35 L/45, z zapasem amunicji wynoszącym 220–250 naboi oraz pojedyncze działko przeciwlotnicze kalibru 20 mm C/38 L/65. Jednostka wyposażona też była w pasywny sonar GHG i aktywny S-Gerät, a do obserwacji służyły dwa peryskopy Zeissa: bojowy i nocny.
Załoga okrętu składała się z czterech oficerów oraz 40 podoficerów i marynarzy.
Służba.
U-441 został przyjęty do służby w Kriegsmarine 21 lutego 1942 roku. Dowództwo okrętu objął kpt. mar. (niem. "Kapitänleutnant") Klaus Hartmann. U-Boot otrzymał numer poczty polowej M 25 534. Do połowy września 1942 roku załoga jednostki przechodziła szkolenie w składzie 5. Flotylli, operując z Kilonii. 17 września okręt wyszedł z Kilonii, docierając 27 września do Trondheim.
Pierwszy rejs bojowy.
1 października 1942 roku U-441 wyszedł z Trondheim na swój pierwszy patrol bojowy, zostając tego dnia przyporządkowany do 1. Flotylli U-Bootów w Breście. Po wpłynięciu na północny Atlantyk U-Boot w dniach 10–16 października wchodził w skład wilczego stada „Panther”, które powstało w celu zaatakowania płynących w kierunku zachodnim alianckich konwojów. Między 16 a 29 października U-441 operował w składzie stada „Puma”, którego zadaniem było zaatakowanie konwoju ON-139, a następnie HX-212. 25 października dowódca okrętu i oficer wachtowy zostali zmyci za burtę, ale obaj zostali uratowani przez załogę w ciągu ośmiu minut. 7 listopada U-441 dotarł do Brestu po 38 dniach spędzonych w morzu, nie przeprowadzając żadnego ataku.
Drugi rejs bojowy.
7 grudnia U-Boot wyszedł z Brestu na swój drugi patrol na Atlantyku, jednak już 11 grudnia z nieznanych powodów powrócił do bazy. Okręt wyszedł powtórnie w morze dwa dni później, wchodząc 22 grudnia w skład wilczego stada „Spitz”, powstałego w celu przechwycenia płynącego z Wielkiej Brytanii na zachód konwoju ONS-154. 27 grudnia o godzinie 19:37 U-441 zatopił za pomocą torpedy pozostały za konwojem i uszkodzony w nocy przez U-356 zbudowany w 1923 roku holenderski parowiec „Soekaboemi” o pojemności 7051 BRT, przewożący 5000 ton drobnicy (na pozycji ). Następnego dnia okręt został przydzielony do wilczego stada „Falke”, w składzie którego operował do 14 stycznia 1943 roku. Do Brestu jednostka zawinęła 22 stycznia, po 41 dniach spędzonych w morzu.
Trzeci rejs bojowy.
W swoją trzecią misję bojową U-441 wyszedł z Brestu 27 lutego 1943 roku. U-Boot w dniach 6–13 marca wchodził w skład wilczego stada „Neuland”, które powstało na południe od Grenlandii w celu zaatakowania płynącego na Wyspy Brytyjskie konwoju SC-121, a następnie HX-228. Między 14 a 20 marca okręt operował w składzie stada „Dränger”, utworzonego w celu przechwycenia płynącego na wschód konwoju SC-122, a później HX-229. 20 marca na zachód od Irlandii okręt został zaatakowany przez brytyjską łódź latającą Short Sunderland, odnosząc niewielkie uszkodzenia. Od 21 do 28 marca jednostka została przyporządkowana do wilczego stada „Seewolf”, którego zadaniem było zaatakowanie konwojów SC-123 i HX-230. U-441 powrócił do portu w Breście 11 kwietnia, spędzając w morzu 44 dni.
Przebudowa na U-flak.
16 kwietnia 1943 roku U-441 został wytypowany do przebudowy na okręt do aktywnego zwalczania alianckich samolotów (U-flak), stanowiących coraz większe zagrożenie dla niemieckich U-Bootów wychodzących na patrole z baz w Zatoce Biskajskiej (wraz z U-256, U-621 i U-953). Modyfikacji uległo uzbrojenie artyleryjskie jednostki: zdemontowano działo pokładowe kal. 88 mm, a w zamian zostały zamontowane dwa poczwórne zestawy działek kal. 20 mm C/38 L/65 z tarczami ochronnymi oraz pojedyncze działko automatyczne kal. 37 mm FlaK M42 L/69. Do tego na mostku zamontowano karabin maszynowy MG 42. Okręt zabierał tylko pięć torped umieszczonych w wyrzutniach, a miejsce zajmowane do tej pory przez torpedy zapasowe zostało wykorzystane na zwiększony zapas amunicji przeciwlotniczej i rozmieszczenie dodatkowego personelu (załoga jednostki została powiększona do 67 osób, wliczając w to lekarza okrętowego). Ograniczono też ilość zabieranego paliwa, z uwagi na krótsze misje na pobliskich wodach Zatoki Biskajskiej. 
Remont i przebudowa U-441 zakończyła się w maju 1943 roku, a okręt otrzymał oznaczenie „U-flak 1”. 16 maja, w zastępstwie chorego kpt. mar. Klausa Hartmanna, dowództwo okrętu objął kpt. mar. Götz von Hartmann, dowodzący wcześniej U-555 i U-563.
Czwarty rejs bojowy.
22 maja 1943 roku „U-flak 1” wyszedł z Brestu na swoją czwartą misję bojową. 24 maja o godzinie 20:50 na wodach Zatoki Biskajskiej płynący na powierzchni okręt został zaatakowany przez łódź latającą Short Sunderland nr EJ139 z 228. Dywizjonu RAF Coastal Command, pilotowaną przez por. pil. H.J. Debnama. U-Boot ostrzelał samolot, ciężko go uszkadzając, lecz ten spadając do morza, zdążył zrzucić na U-Boota pięć bomb głębinowych, powodując uszkodzenie okrętu i raniąc obsadę pomostu (w wyniku zestrzelenia zginęła cała, 11-osobowa załoga samolotu). Uszkodzony „U-flak 1” powrócił do bazy w Breście 25 maja, gdzie trafił do stoczni na remont.
Piąty rejs bojowy.
W swoją piątą misję bojową okręt wyszedł z Brestu 8 lipca. 12 lipca na wodach Zatoki Biskajskiej płynący na powierzchni U-Boot stał się celem ataku trzech samolotów myśliwsko-bombowych Bristol Beaufighter z 248. Dywizjonu RAF. Skoordynowane ataki samolotów mimo otworzenia silnego ognia przeciwlotniczego przez „U-flak 1” doprowadziły do śmierci 10 i zranienia 13 członków załogi okrętu podwodnego, w tym dowódcy i wszystkich oficerów. Dowodzenie objął lekarz okrętowy, kpt. mar. dr Paul Pfaffinger, któremu udało się wydać rozkaz zanurzenia i uratować jednostkę, która następnego dnia powróciła do Brestu.
Negatywne doświadczenia związane z użyciem U-Bootów przeznaczonych do zwalczania samolotów spowodowały podjęcie decyzji o ponownej przebudowie okrętu na konwencjonalną jednostkę torpedową. Zdemontowano dwa poczwórne zestawy Flakvierling kal. 20 mm, instalując w zamian dwa zdwojone stanowiska działek tego samego kalibru i typu. 6 sierpnia dowództwo okrętu objął ponownie kpt. mar. Klaus Hartmann.
Szósty rejs bojowy.
23 października U-441 wyszedł z Brestu na szósty atlantycki patrol. Okręt w dniach 25–31 października wchodził w skład wilczego stada „Schill”, którego zadaniem było przechwycenie alianckich konwojów płynących do i z Gibraltaru. Uszkodzony przez okręty eskorty U-Boot po 23 dniach spędzonych w morzu powrócił do bazy w Breście 8 listopada.
Siódmy rejs bojowy.
W swoją siódmą misję bojową U-441 wyszedł z Brestu 18 stycznia 1944 roku. U-Boot w dniach od 26 stycznia do 3 lutego wchodził w skład wilczego stada „Hinein”, a następnie „Igel 1” (3–17 lutego), które tworzyły linię patrolową na wodach wschodniego Atlantyku. 3 lutego okręt nawiązał kontakt bojowy z konwojem ON-222, jednak nie zdołał wyjść na dogodną do ataku pozycję. Między 17 a 22 lutego okręt operował w składzie stada „Hai 1”, utworzonego w celu przechwycenia wypływających z Kanału Północnego konwojów ONS-29 i ON-224. Od 22 lutego do 1 marca jednostka została przyporządkowana do wilczego stada „Preussen”, którego zadaniem było zaatakowanie konwoju ON-225. 2 marca na środkowym Atlantyku okręt został zaatakowany i uszkodzony przez niezidentyfikowany aliancki samolot. U-441 powrócił do portu w Breście 14 marca, spędzając w morzu 57 dni, po czym został skierowany na remont.
Ósmy rejs bojowy.
1 maja U-Boot wyszedł z Brestu na swój ósmy patrol na Atlantyku, jednak już 3 maja z nieznanych powodów powrócił do bazy. Okręt wyszedł powtórnie w morze 20 maja, powracając do bazy po 8 dniach pobytu w morzu 27 maja.
Ostatni rejs i utrata okrętu.
Na wieść o rozpoczęciu lądowania w Normandii 6 czerwca 1944 roku U-Boot wyruszył z Brestu z rozkazem powstrzymania floty inwazyjnej, kierując się do Zatoki Sekwańskiej. Następnego dnia okręt został zaatakowany na zachodnich podejściach do kanału La Manche przez bombowiec Vickers Wellington z 407. Dywizjonu RCAF, jednak załodze udało się zestrzelić napastnika. 30 czerwca na zachód od Guernsey U-441 został zatopiony bombami głębinowymi przez bombowiec Consolidated B-24 Liberator z 224. Dywizjonu RAF oraz brytyjskie fregaty HMS „Essington” (K353), HMS „Duckworth” (K351), HMS „Domett” (K473) i HMS „Cooke” (K471) (na pozycji ). Zginęła cała, licząca 51 osób załoga U-Boota.
Podsumowanie działalności bojowej.
U-441 odbył dziewięć misji bojowych, spędzając w morzu 262 dni. W ich trakcie zatopił holenderski statek handlowy „Soekaboemi” o pojemności 7051 BRT oraz zestrzelił dwa samoloty.

</doc>
<doc id="5342505" url="https://pl.wikipedia.org/wiki?curid=5342505" title="Stanisław de Rosset">
Stanisław de Rosset

Stanisław de Rosset h. wł. (ur. 12 września 1896 w Warszawie, zm. 31 grudnia 1984 tamże) – polski dyplomata.
Życiorys.
Urodził się w rodzinie Aleksandra Henryka de Rosseta i Zofii z Benisławskich h. Pobóg (1868–1935). Brat Bohdana (1894–1936), rotmistrza, oraz Tadeusza i Jana. Od 13 czerwca 1919 pracował w Ministerstwie Spraw Zagranicznych, dochodząc do stanowiska dyrektora departamentu i radcy (1936) oraz kierownika Referatu Bliskiego i Dalekiego Wschodu w Wydziale Wschodnim (1939). Pracował m.in. jako: sekretarz w konsulacie w Jerozolimie (1923–1925), sekretarz poselstwa RP w Ankarze (1926–1929), I sekretarz poselstwa w Atenach (16 kwietnia 1929 – 30 czerwca 1931), chargé d’affaires Republice Chińskiej w Szanghaju (1 października 1939–1942), konsul w Durbanie (listopad 1942 – 31 maja 1944), konsul w Lusace (czerwiec 1944–1945).
Był trzykrotnie żonaty: z Anną Moszyńską (1896–1981), Marią Lesiecką i od 4 lutego 1960 z Adrianną Heleną Karoliną hr. Komorowską h. Korczak (1911–1986). Z pierwszego związku miał syna Bohdana (ur. 1926), z drugiego - córkę Marię.
Pochowany na cmentarzu Powązkowskim w Warszawie (kwatera 183-1-18,19).

</doc>
<doc id="5342506" url="https://pl.wikipedia.org/wiki?curid=5342506" title="Benedykt Szymonek">
Benedykt Szymonek

Benedykt Szymonek (ur. 19 lutego 1924 w Siemianowicach Śląskich) – polski piłkarz, pomocnik.
Kariera piłkarska.
Wychowanek Orła Brzeziny Śląskie. W 1948 r. odszedł do Polonii Bytom. W I lidze zadebiutował 24 października 1948 r. w meczu Polonia Bytom - AKS Chorzów 3:3. Łącznie na tym szczeblu rozgrywek wystąpił w 3 meczach. W 1950 r. był zawodnikiem II-ligowej Stali Sosnowiec.

</doc>
<doc id="5342508" url="https://pl.wikipedia.org/wiki?curid=5342508" title="Mistrzostwa Europy w Lekkoatletyce 2018 – bieg na 3000 m z przeszkodami kobiet">
Mistrzostwa Europy w Lekkoatletyce 2018 – bieg na 3000 m z przeszkodami kobiet

Bieg na 3000 metrów z przeszkodami kobiet – jedna z konkurencji biegowych rozgrywanych podczas lekkoatletycznych mistrzostw Europy
Tytułu sprzed dwóch lat obroniła Niemka Gesa Felicitas Krause.
Rekordy.
Rekordy: świata, Europy, mistrzostw Europy i Polski na dzień przed rozpoczęciem mistrzostw Europy 2022 (09 sierpnia 2016) 
Rezultaty.
Kwalifikacje.
Awans: Pięć najszybszych zawodniczkek z każdego biegu (Q) oraz pięć z najlepszymi czasami wśród przegranych (q).
Finał.
Źródło

</doc>
<doc id="5342514" url="https://pl.wikipedia.org/wiki?curid=5342514" title="Filip Rudziński">
Filip Rudziński

Filip Wojciech Rudziński – polski informatyk, doktor habilitowany, inżynier, profesor Politechniki Świętokrzyskiej. Zajmuje się sztuczną inteligencją.
Studia magisterskie o kierunku elektrotechnika skończył w 2000 na Politechnice Świętokrzyskiej. Doktoryzował się w Instytucie Badań Systemowych Polskiej Akademii Nauk, rozprawę doktorską obronił z wyróżnieniem w 2006. Habilitował się w 2019 na Politechnice Częstochowskiej.

</doc>
<doc id="5342519" url="https://pl.wikipedia.org/wiki?curid=5342519" title="Xavier Dziekoński">
Xavier Dziekoński

Xavier Dziekoński (ur. 6 października 2003 w Grajewie) – polski piłkarz występujący na pozycji bramkarza w polskim klubie Garbarnia Kraków.
Kariera klubowa.
Jagiellonia Białystok.
W 2018 roku dołączył do akademii Jagiellonii Białystok. W czerwcu 2020 roku został zgłoszony do rozgrywek Ekstraklasy. Zadebiutował 15 lipca 2020 w meczu Ekstraklasy przeciwko Śląskowi Wrocław (2:1). Początek sezonu 2020/21 spędził w rezerwach, a w 2021 roku na stałe dołączył do pierwszej drużyny. W lutym 2021 zdobył nagrodę Młodzieżowca Miesiąca Ekstraklasy.
Raków Częstochowa.
12 lipca 2022 roku podpisał trzyletni kontrakt z klubem Raków Częstochowa.
Kariera reprezentacyjna.
Polska U-21.
W marcu 2021 roku otrzymał powołanie do reprezentacji Polski U-21. Zadebiutował 26 marca 2021 w meczu towarzyskim przeciwko reprezentacji Arabii Saudyjskiej U-20 (7:0).

</doc>
<doc id="5342526" url="https://pl.wikipedia.org/wiki?curid=5342526" title="Brut (album)">
Brut (album)

Brut – piąty album studyjny polskiej piosenkarki Brodki. Wydawnictwo ukazało się 28 maja 2021 nakładem wytwórni muzycznej Kayax (w Polsce) i Play It Again Sam (w Europie).
Nagrania zarejestrowane zostały w Londynie.
Album zadebiutował na 5. miejscu polskiej listy sprzedaży – OLiS. Materiał promowały single: „Game Change” oraz „Hey Man”.
W marcu 2022 wydawnictwo uzyskało nominację do nagrody polskiego przemysłu fonograficznego Fryderyka w kategorii: "Album indie pop" i "Teledysk roku" („Game Change”). Ostatecznie piosenkarka wygrała w drugiej kategorii.

</doc>
<doc id="5342531" url="https://pl.wikipedia.org/wiki?curid=5342531" title="Fajans włocławski">
Fajans włocławski

Fajans włocławski – charakterystyczny fajans wytwarzany we Włocławku od 1873 r.
Historia.
Pierwszą fabrykę fajansu Włocławską Fabrykę Wyrobów Fajansowych założono w 1873 r. przy ul. Żelaznej (obecnie ul. Kościuszki). Materiał do wyrobu glinki fajansowej sprowadzano drogami wodnymi z Halle w Niemczech. Zakład został zniszczony na skutek pożaru w 1880 r. W 1882 r. fabrykę nabyli, odbudowali i zmodernizowali Józef Teichfeld i Ludwik Asterblum. Funkcjonowała pod nazwą Włocławskie Fabryki Fajansu Teichfeld i Asterblum. Początkowo podobnie jak poprzedni właściciele materiał sprowadzali z Halle, by później zacząć sprowadzać szlamowaną glinę z Rosji. W 1880 r. powstała również przy ul. Żelaznej kolejna niewielka fabryka fajansu – Nowa Włocławska Fabryka Fajansu Engelman i Schreier. Wyroby tego zakładu uchodziły za najlepsze ze wszystkich włocławskich fajansarni. W 1885 zakład został rozbudowany, a w 1987 wydzierżawiony przez Leopolda Czamańskiego, który rok później stał się jego właścicielem. Od 1891 r. fabryka funkcjonowała pod nazwą Nowa Włocławska Fabryka Fajansu Leopold Czamański. Po śmierci Czamańskiego (1893) prowadzili ją jego spadkobiercy. W 1923 zawiązała się nowa spółka pod nazwą Włocławska Fabryka Fajansu Leopold Czamański i S-ka. Spółka Akcyjna. Oba największe zakłady były do siebie bardzo zbliżone, nie tylko pod względem położenia na tej samej ulicy. Od lat 20. XX wieku produkowały nawet podobne wzory naczyń. Czasami realizowały te same zamówienia, a produkty można było odróżnić jedynie po sygnaturze na spodzie produktu. Oprócz tych dwóch największych zakładów w 1894 r. powstała przy ul. Starodębskiej trzecia fabryka pod nazwą Włocławska Fabryka Fajansu „Keramos”. Zbankrutowała w 1907 r. i na licytacji została kupiona m.in. przez Asterbluma i braci Czamańskich, stąd też dekoracja na wyrobach podobna była do tej z największych zakładów ceramicznych w mieście. Funkcjonowała do 1924 r. W 1922 r. koszary wojskowe przy placu Staszica zaadaptowano na potrzeby Polskiej Fabryki Fajansu Braci Cohn i S-ka. Kryzys gospodarczy lat 30. XX w. przerwał produkcję. W 1937 r. została wydzierżawiona przedsiębiorcy z Będzina Alojzemu Czarnieckiemu. W 1938 zawarto umowę spółki Zakłady Ceramiczne A. Czarniecki i S-ka.
Po wybuchu II wojny światowej obie fabryki przy ul. Żelaznej przejęto na rzecz Rzeszy i połączono w jeden zakład "Industrie Werke Leslau". Odrębnym zakładem również zarządzanym przez Niemców były dawne Zakłady Ceramiczne A. Czarniecki i S-ka ("Keramische Werke").
Po wojnie wszystkie zakłady zostały przejęte przez władze komunistyczne i połączone w jedno przedsiębiorstwo pod nazwą Polskie Zjednoczone Fabryki Fajansu, przemianowane w 1956 r. na Włocławskie Zakłady Fajansu im. Rewolucji 1905 r. W 1959 r. w zakładzie usytuowanym przy ul. Staszica (Zakład nr 2) uruchomiono produkcję porcelitu stołowego na potrzeby zakładów żywienia zbiorowego. W 1967 r. wybudowany został nowoczesny zakład przy ul. Płockiej – Fabryka Porcelany. 1 stycznia 1973 r. wszystkie zakłady (fajansu, porcelitu i porcelany) połączono i zmieniono nazwę na Włocławskie Zakłady Ceramiki Stołowej.
W rezultacie transformacji ustrojowej po 1989 r. nastąpił koniec produkcji fajansu we Włocławku. W 1991 r. fabryka zakończyła działalność i została zamknięta. Dziesięć lat po zakończeniu działalności z inicjatywy byłych pracowników Jerzego i Ewy Szanowskich rozpoczęto budowę nowej fabryki na terenie dawnej cegielni przy ul. Falbanka. Produkcję fajansu rozpoczęto w 2002 r. pod nazwą Fabryka Fajansu Włocławek. Zatrudnienie pracowników dawnej fabryki, a w szczególności malarek, dawało gwarancję autentyczności wyrobów. Zróżnicowana produkcja ponad 300 form z tradycyjnymi zdobieniami trwała do 2020 r., kiedy ze względu na pandemię Covid-19 została wstrzymana. Reaktywacji podjął się w 2021 r. miejscowy przedsiębiorca Tyberiusz Rajs. Fabryka wznowiła wytwarzanie kultowych modeli, ale systematycznie zaczęła wprowadzać na rynek również nowe fasony fajansowych wyrobów użytkowych i dekoracyjnych. Odtworzenie twórczości stało się możliwe dzięki podjęciu współpracy z doświadczonymi malarkami ceramiki, które z zakładem związane były również przed laty. Ważnym krokiem w działalności fabryki fajansu było rozpoczęcie w 2022 roku wytwarzania ręcznie malowanej biżuterii Fajansowe.love, na której znalazły się dekory kujawsko-dobrzyńskie znane z wyrobów stołowych czy figurek. Obecnie fabryka pod nazwą Fabryka Fajansu Włocławek Tyberiusz Rajs kontynuuje produkcję na włocławskiej Falbance, gdzie prowadzi sprzedaż hurtową i spersonalizowaną. Sprzedażą detaliczną produktów zajmuje się sieć punktów dystrybucyjnych w całej Polsce.
Konkursy na malowany fajans.
Pierwszy konkurs malowanego fajansu odbył się w 1949 r. Kolejne w latach 1956 i 1958. W latach 70. nieregularne konkursy przekształcono w „Biennale Fajansu Włocławskiego”. Pierwsze odbyło się z okazji 100-lecia fajansu Włocławskiego w 1973 r. Od tego czasu w Muzeum Ziemi Kujawskiej i Dobrzyńskiej co dwa lata organizowano wystawy. Oprócz konkursów organizowane były także kiermasze, na których malarki sprzedawały swoje wyroby. Dzięki takim twórczym spotkaniom można było rozwijać swoje umiejętności malarskie i projektowania nowych wzorów. W 1973 r. utworzono Dział Fajansu w Muzeum Kujawskim. Dzięki dziesięciu edycjom „Biennale” (1973–1991) muzeum powiększyło swoje zbiory do ok. 15 000 obiektów z włocławskich fabryk fajansu.
Współpraca z artystami.
Na przestrzeni lat włocławski fajans był chętnie wykorzystywany przez artystów. Tworzone przez nich wzory często odbiegały od tradycyjnego zastosowania fajansu.

</doc>
<doc id="5342532" url="https://pl.wikipedia.org/wiki?curid=5342532" title="Chief Mouser to the Cabinet Office">
Chief Mouser to the Cabinet Office



</doc>
<doc id="5342534" url="https://pl.wikipedia.org/wiki?curid=5342534" title="Dariusz Tadeusz Dziuba">
Dariusz Tadeusz Dziuba

Dariusz Tadeusz Dziuba (ur. 8 stycznia 1958 w Warszawie, zm. we wrześniu 2022) – polski ekonomista, prof. dr hab.
Życiorys.
W 1982 ukończył studia na Wydziale Nauk Ekonomicznych Uniwersytetu Warszawskiego. 2 kwietnia 1989 obronił pracę doktorską "Struktury semantyczne informacji ekonomicznej", 21 kwietnia 1999 habilitował się na podstawie pracy zatytułowanej "Analiza możliwości wyodrębniania i diagnozowania sektora informacyjnego w gospodarce polskiej". 21 grudnia 2012 uzyskał tytuł profesora nauk ekonomicznych. Został zatrudniony na stanowisku profesora na Wydziale Zarządzania Informacją Polsko-Japońskiej Wyższej Szkole Technik Komputerowych w Warszawie, od 2014 kierował Katedrą Informatyki Gospodarczej i Analiz Ekonomicznych na Wydziale Nauk Ekonomicznych Uniwersytetu Warszawskiego.
Był kierownikiem Katedry Informatyki Gospodarczej i Analiz Ekonomicznych Wydziału Nauk Ekonomicznych Uniwersytetu Warszawskiego.

</doc>
<doc id="5342535" url="https://pl.wikipedia.org/wiki?curid=5342535" title="Druga Republika Wschodniego Turkiestanu">
Druga Republika Wschodniego Turkiestanu

Druga Republika Wschodniego Turkiestanu (oficjalnie po prostu Republika Wschodniego Turkiestanu) – separatystyczna republika islamska istniejąca w latach 1944–1949 w Azji Środkowej na terenie dzisiejszego regionu Sinciang. 
Republika powstała po buncie lokalnej ludności (ujgurskiej i sprzymierzonych z nimi lokalnych grup ludności tureckiej) w regionie Ili (miasto Yining, które stało się jej de facto stolicą) przeciw władzom chińskim i była wspierana przez Związek Radziecki. Posiadała własną walutę i armię. W późniejszych latach wsparcie ZSRR dla Drugiej Republiki osłabło i ZSRR wyraził swoje poparcie dla negocjacji między Drugą Republiką a Chinami. W 1949 samolot z licznymi przywódcami Drugiej Republiki, w drodze do Chin, rozbił się, co spowodowało powstanie do dziś nie rozwiązanych teorii spiskowych nt. tego, czy to był wypadek, czy zamach, i kto za nim stał (większość przywódców Drugiej Republiki opowiadała się za niepodległością, której w tym momencie nie popierało już ZSRR, i której nigdy nie popierały Chiny). Śmierć większości przywódców Drugiej Republiki ułatwiła władzom chińskim przejęcie spornego terytorium w tym roku.
Republika jest nazywana „drugą”, gdyż za pierwszą – i równocześnie jedną z inspiracji do powstania drugiej – uznawana jest tzw. Pierwsza Republika Wschodniego Turkiestanu istniejąca w tym rejonie w latach 1933–1934. Jej przykład do dziś wpływa na poparcie nacjonalistów ujgurskich dla utworzenia niepodległego Turkiestanu Wschodniego.

</doc>
<doc id="5342537" url="https://pl.wikipedia.org/wiki?curid=5342537" title="Druga Republika Turkiestanu Wschodniego">
Druga Republika Turkiestanu Wschodniego



</doc>
<doc id="5342538" url="https://pl.wikipedia.org/wiki?curid=5342538" title="Republika Wschodniego Turkiestanu">
Republika Wschodniego Turkiestanu

Termin Republika Wschodniego Turkiestanu może dotyczyć:

</doc>
<doc id="5342544" url="https://pl.wikipedia.org/wiki?curid=5342544" title="Ule Figuralne w Dworku">
Ule Figuralne w Dworku

Ule Figuralne w Dworku – cztery drewniane rzeźby mające charakter ludowy i folklorystyczny tworzące pasiekę figuralną we wsi Dworek koło Lwówka Śląskiego.
Historia.
Przed II wojną światową unikatowa, wartościowa artystycznie pasieka w Dworku (wtedy "Höfel", pierwotnie "Hovelin"), będąca dziełem wielu rzeźbiarzy przez kilka wieków, uznawana była za najciekawszą w Europie, jak i prawdopodobnie była to największa pasieka składająca się z uli figuralnych. Potocznie zespół drewnianych figur nosił nazwę 12 Apostołów, choć wszystkich postaci w 1930 roku było aż dwadzieścia. Oprócz postaci biblijnych (zidentyfikowano tylko św. Piotra i św. Pawła) uwieczniono też m.in. młodą parę, strażników z włóczniami/halabardami, rzemieślników, pszczelarza z podkurzaczem i szczypcami, chłopa z flaszką trunku, kobiety w strojach ludowych, mnicha, zakonnicę.
Niegdyś kolekcję figur z Dworka można było podzielić na trzy grupy:
Rodzina "Uberschar", której jeden z członków, miejscowy pszczelarz, zapoczątkował wielowiekową tradycję hodowli pszczół w niekonwencjonalnych ówcześnie ulach figuralnych. Po wojnie trzydziestoletniej we wsi pozostało niewielu ludzi. Jednymi z nich byli "Gottlieb" ("Gottfried") "Überschär" i "Gotfryd Grütter". Gottlieb zapoczątkować miał słynną w późniejszym czasie pasiekę. Podobno sama pasieka powstać miała jeszcze w okresie, gdy wsią zarządzał Klasztor Magdalenek w Nowogrodźcu. Po kasacji mienia kościelnego w 1810 roku wieś przeszła we władanie "Überschärów".
Zdaniem przedwojennych mieszkańców miasta, jak i części badaczy niemieckich, większość uli wykonano ok. 1800 roku na zlecenie żyjącego w Dworku pszczelarza "Gotfrieda Ueberschära" (1750-1830), a możliwe, że sam był twórcą większości figur. Najstarsze z uli miały pionowy kształt. Pasieka eksponowana była eksponowana w długiej, drewnianej wiacie chroniącej ją przed deszczem, a rzeźby ustawiono frontem do drogi. Figury były wydrążone w środku, a otwór zasłonięto deską. Ule ocalały w wojnach śląskich i napoleońskich pomimo walk toczonych we wsi i stacjonujących tu w 1813 roku wojsk. Pasieka z ulami figuralnymi tak miała przypaść do gustu żołnierzom rosyjskim, iż w postanowiono zaprzestać grabieży i masowych podpaleń wsi Dworek. Przed wybuchem I wojny światowej organizowano nawet specjalne wycieczki, aby zobaczyć zabytkową pasiekę w Dworku. Od 1920 roku, po wygaśnięciu rodu "Überschauerów," właścicielem uli został "Hermann Vogt". Wyjątkowa pasieka przetrwała nienaruszona również II wojnę światową, kiedy z uwagi na bliskość działań wojennych i zbliżającej się linii frontu (Pieszków - Sobota - Dębowy Gaj - Marczów) pasiekę zabezpieczono – ukrywając ją.
W 1911 roku wzmiankę o ulach figuralnych publikowały różne czasopisma, m.in.: "„Land und Meer”", "„Deutsche Landwirtschaftliche Presse”". W 1913 roku, w krakowskich "„Nowościach Ilustrowanych”", ukazał się tekst poświęcony figurom z Dworka. Na krótko przed I wojną światową zdjęcia dworkowskich rzeźb pojawiły się nie tylko w niemal wszystkich ilustrowanych tygodnikach niemieckich, ale również amerykańskich - „"American Bee Journal”". W 1935 w periodyku pszczelarskim "„Bartnik Postępowy”" (rok 1935, nr 3) również opisano osobliwą instalację artystyczną spod Lwówka Śląskiego.
Po wojnie opiekę nad figurami objęła rodzina Hapanowiczów. W czasie PRL pasieka uległa rozproszeniu i częściowemu zniszczeniu, choć jeszcze przed II wojną światową hodowano w niej pszczoły. Zachowane ule później częściowo do zbiorów kilku polskich muzeów. W 1949 roku o istnieniu uli figuralnych dowiedziało się Ministerstwo Kultury i Sztuki poszukujące na Ziemiach Odzyskanych obiektów zabytkowych. W 1950 roku czternaście zachowanych, zabytkowych rzeźb z drewna lipowego trafiło najpierw do Skansenu Pszczelarskiego w Swarzędzu, a później częściowo do Muzeum Etnograficznego we Wrocławiu oraz muzeum w Kluczborku. Do najciekawszych, trzynastu zachowanych do dziś uli z Dworka prezentowanych we Wrocławiu, należą ule przedstawiające Abrahama z Izaakiem (interpretowanego także jako Szymon z Jezusem lub św. Ambroży – biskup Mediolanu) oraz głowa właściciela pasieki.
Po 2000 roku Muzeum Przyrodnicze w Jeleniej Górze postanowiło odtworzyć pasiekę z Dworka. Ule odtwarzano mając na względzie jak najwierniejsze podobieństwo do oryginału. Rzeźby prezentowane są przed wejściem głównym do muzeum, jako stała wystawa plenerowa pn. „Pasieka Karkonoska”, na której zaprezentowano 40 uli. Przedstawione postaci świętych, ale także świeckich, które zostały wykonane w latach 2005-2013, to ule figuralne (19) tworzone na wzór pasieki zlokalizowanej przed II wojną światową w miejscowości Dworek. Autorem odtworzonych uli jest Mieczysław Grabuńczyk. Autorami uli wzorowanych na zabytkowej dworkowskiej pasiece są też Maciej Wokan i Grzegorz Pawłowski. Jest to największa tego typu ekspozycja na Dolnym Śląsku.
W czerwcu 2012 roku dzięki staraniom burmistrza Lwówka Śląskiego i dofinansowaniu ze środków Programu Rozwoju Obszarów Wiejskich odtworzono cztery ule, które ustawiono pod wiatą krytą gontem w Dworku. Całkowita wartość projektu wyniosła 89.500,00 zł.

</doc>
<doc id="5342549" url="https://pl.wikipedia.org/wiki?curid=5342549" title="Sundair">
Sundair

Sundair – niemieckie czarterowe linie lotnicze, które zostały założone w 2016 roku, a operacje lotnicze rozpoczęły w roku 2017. Siedziba Sundair znajduje się w Stralsund.
Flota.
We wrześniu 2022 r. flota Sundair składała się z 9 samolotów wąskokadłubowych producenta Airbus o średnim wieku 14 lat.

</doc>
<doc id="5342570" url="https://pl.wikipedia.org/wiki?curid=5342570" title="Skała z Błękitnymi Lotami">
Skała z Błękitnymi Lotami

Skała z Błękitnymi Lotami, Z Błękitnymi Lotami – skała w grupie Skał Kroczyckich na wzniesieniu Kołoczek na Wyżynie Częstochowskiej, w obrębie wsi Kroczyce w województwie śląskim, powiecie zawierciańskim, w gminie Kroczyce. Lokalizację skał wzniesienia Kołoczek podaje rysunek na tablicy informacyjnej przy wejściu do rezerwatu przyrody Góra Zborów.
Skała znajduje się w lesie. Zbudowana jest z wapieni i ma wysokość 8–15 m, ściany wspinaczkowe pionowe lub przewieszone z filarami i zacięciami. Uprawiana jest na niej wspinaczka skalna.
Drogi wspinaczkowe.
Na Skale z Błękitnymi Lotami jest 9 dróg wspinaczkowych o trudności od IV do VI.5 w skali Kurtyki. Na wszystkich zamontowano stałe punkty asekuracyjne; ringi (r) i stanowisko zjazdowe (st), dwa ringi zjazdowe (drz) lub jeden ring zjazdowy (rz). Ściany wspinaczkowe o wystawie północno-zachodniej i południowo-wschodniej. Skała o średniej popularności wśród wspinaczy.

</doc>
<doc id="5342572" url="https://pl.wikipedia.org/wiki?curid=5342572" title="Indiana Line">
Indiana Line

Indiana Line to marka o włoskim rodowodzie, istniejąca w branży audio od 1977 roku. Nazwa marki nawiązuje do jej korzeni, które sięgają znacznie dalej, bo do lat 60. XX w., kiedy to przedsiębiorstwo Selectra współpracowało z Utah – amerykańskim producentem sprzętu hi-fi (Utah to także region w USA, w którym obecność plemion indiańskich jest najbardziej skoncentrowana). Działania po Selectrze przejął Alcor, a kiedy Utah upadła, jej miejsce zajęła nowa marka, którą w nawiązaniu do dotychczasowych działań postanowiono nazwać Indiana Line. Nazwa ta miała również nawiązywać do jakości przypisywanej wówczas anglosaskim komponentom.
Hasłem przewodnim marki Indiana Line od wielu lat jest „"Suono Puro"”, co z języka włoskiego można tłumaczyć jako „"czysty dźwięk"”.
Historia marki Indiana Line.
Początki Indiana Line, czyli Selectra.
Początek marce Indiana Line dała spółka Selectra – właściciel marki Revac – która importowała do Włoch głośniki amerykańskiej marki Utah. Co warte podkreślenia, wówczas zamiast kompletnych produktów, chętniej importowano części. Było to bardziej opłacalne niż sprowadzanie gotowych modeli, natomiast składanie kolumn odbywało się już na miejscu – we Włoszech.
Przejęcie produkcji przez Alcor.
Po upadku Utah, która nie była w stanie zapewnić odpowiedniego poziomu cen w swoim kraju, pałeczkę od Selectry przejęła spółka Alcor. Postanowiła ona kontynuować produkcję sprzętu. Oprócz importu podzespołów do kolumn głośnikowych na Półwysep Apeniński, opracowywała także nowe konstrukcje – już nie jako Utah, a pod nową marką – Indiana Line.
Pierwsze modele w ofercie.
Jednymi z pierwszych modeli dostępnych pod szyldem Indiana Line były Mini xa, 1xa, 2x, 3xa, 4xa i BMx. W modelach z serii xa wykorzystano kopułkę wysokotonową Phenolic Ring Dome. Kolumny te charakteryzowały się wyrównanym brzmieniem, dużą efektywnością oraz niskimi zniekształceniami. Ich sukces był na tyle duży, że Alcor zrezygnowała całkowicie z głośników marki Utah i postanowiła wykorzystywać te projektowane wyłącznie we Włoszech i sygnowane logo Indiana Line.
Marka pod egidą Coral Electronic.
Indiana Line została przejęta w 2006 roku przez koncern Coral Electronic z siedzibą w Turynie, założony w 1975 r. przez Włocha, Eugenio Musso. Coral Electronic to nie tylko domowy sprzęt audio. Spółka ta znana była także w branży głośników samochodowych. 
Przejęcie to okazało się przysłowiowym kamieniem milowym w rozwoju marki Indiana Line. To m.in. zasługa bogatego doświadczenia Coral Electronic w branży elektroniki użytkowej. Pod egidą Coral Electronic marka Indiana Line rozwinęła skrzydła i powiększyła ofertę produktową o konkurencyjne modele, zaprojektowane osobiście przez właściciela i jednocześnie inżyniera Eugenio Musso, zgodnie z hasłem przewodnim marki – „Suono Puro”.
Indiana Line obecnie.
Od początku istnienia marki jej oferta jest sukcesywnie powiększana. W drugiej dekadzie XXI wieku pod marką Indiana Line pojawiły się stereofoniczne komponenty audio (linia Puro). Aktualnie oferta marki oparta jest wyłącznie na kolumnach głośnikowych i głośnikach instalacyjnych.
W ostatnich latach ofertę Indiana Line wzbogaciły m.in. nowe modele z serii Diva. W 2017 roku oferta tej linii kolumn głośnikowych powiększyła się o model Diva 660. Jednym z najnowszych modeli dostępnych pod marką Indiana Line jest natomiast podłogowa kolumna głośnikowa Tesi 561 w białej wersji kolorystycznej .
Trzon najnowszej oferty marki Indiana Line stanowią trzy linie produktowe – Diva, Tesi i Nota, które umożliwiają stworzenie systemu stereo lub zestawu kina domowego. Oprócz tego w ofercie dostępne są kolumny z linii DJ, przeznaczone głównie do nagłośnienia większych powierzchni, a także subwoofery Basso. Ofertę uzupełniają głośniki instalacyjne.
Pomimo zmian właścicielskich inżynier Eugenio Musso nadal uczestniczy w rozwoju kolejnych modeli Indiana Line, sprawując pieczę nad dedykowanym zespołem R&amp;D.
Technologie wykorzystywane przez Indiana Line.
Indiana Line w swoich kolumnach stosuje różnorodne rozwiązania techniczne, które odpowiadają nie tylko za jakość poszczególnych produktów, ale także za ich brzmienie. Możemy tutaj wyróżnić, takie rozwiązania jak:
Indiana Line – strona internetowa marki.
W sierpniu 2022 roku wystartowała nowa strona marki Indiana Line, której generalnym dystrybutorem jest obecnie spółka Audio Klan sp.j. z siedzibą w Warszawie.
Na stronie WWW, oprócz informacji o głośnikach i kolumnach głośnikowych Indiana Line, można znaleźć porady związane z systemami audio stereo i kina domowego.
Linki zewnętrzne.
Strona internetowa Coral Electronic 
Strona internetowa Audio Klan 
Oficjalna strona internetowa marki Indiana Line 

</doc>
<doc id="5342576" url="https://pl.wikipedia.org/wiki?curid=5342576" title="Buffalo Market">
Buffalo Market

Buffalo Market — amerykańska firma założona w kwietniu 2022 r. przez Adama Olejniczaka. Główna siedziba znajduje się w San Francisco w stanie Kalifornia. Firma zajmuje się dystrybucją produktów spożywczych od lokalnych producentów do sieci hipermarketów w Stanach Zjednoczonych.
W pierwszej połowie 2022 roku Buffalo Market odnotowywał wzrost o średnio 36% z miesiąca na miesiąc. Firma została wyceniona wówczas na 270 milionów dolarów.
Historia.
Biznes założył, a także początkowo prowadził Adam Olejniczak. Buffalo Market rozpoczął działalność jako firma dostarczająca artykuły spożywcze dokładnie w momencie wybuchu pandemii COVID-19. 
Olejniczak dostarczał swoim sąsiadom z Palo Alto artykuły spożywcze z lokalnych sklepów wielkopowierzchniowych. Usługa zaczęła się bardzo szybko rozwijać. Jednym z pierwszych klientów była Elizabeth Yin z Hustle Fund, która wkrótce potem została pierwszym instytucjonalnym inwestorem w Buffalo Market.
W pierwszych tygodniach pandemii, Buffalo Market musiał zmienić swój model działania. Spowodowane to było niewystarczającym zaopatrzeniem sklepów w produkty pożądane przez klientów. Olejniczak zaczął zaopatrywać się w produkty bezpośrednio od lokalnych producentów. To doprowadziło do nawiązania współpracy z dużymi dystrybutorami żywności. Niestety, żaden z nich nie był w stanie zapewnić odpowiedniej platformy usługowej dla Buffalo Market, co skutkowało częstymi brakami magazynowymi. Olejniczak postanowił zbudować własną sieć logistyczną, która pozwoliła na rozwój działalności w branży spożywczej, a następnie dystrybucji żywności na szerszą skalę. 
Pierwszą umowę dystrybucyjną Buffalo Market zawarło z Inked Organics, zajmującą się produkcją pieczywa. W wyniku tego podniosła się sprzedaż detaliczna danych produktów, a to znów wpłynęło na zdobycie kolejnych partnerów wśród firm detalicznych. 
Inwestorzy.
Buffalo Market posiada wsparcie ze strony funduszy Venture Capital. W roku 2021 firma zebrała łącznie ponad 21 milionów dolarów.
Do najbardziej znanych inwestorów należą: Mantis VC założona przez Alexa Palla i Andrew Taggarta (muzyków z zespołu The Chainsmokers), Forerunner Ventures, Construct Capital, Precursor Ventures, Ten One Ten Ventures, i wielu innych.
Oferta.
Firma zajmuje się dystrybucją produktów spożywczych na terenie Stanów Zjednoczonych. Pośredniczy w dostawie pomiędzy lokalnymi producentami żywności a sieciami sklepów m.in. Walmart, Costco, Safeway, Kroger, Whole Foods.
Oprócz wsparcia spedycyjnego firma posiada dedykowaną platformę logistyczną, która opiera się na śledzeniu w czasie rzeczywistym stanu produktów na półkach oraz ścieżki dotarcia z magazynu do sklepu docelowego. Pozwala to na lepszą organizację procesu logistycznego z korzyścią zarówno dla producenta (który nie traci zysku, kiedy brakuje jego produktu w sklepie), jak i sklep (lepsze planowanie rozkładu produktów). Firma skupia się wyłącznie na produktach z kategorii Fast Moving Consumer Goods, czyli tych najszybciej się sprzedających. 

</doc>
<doc id="5342578" url="https://pl.wikipedia.org/wiki?curid=5342578" title="Dolmen z Guadalperal">
Dolmen z Guadalperal

Dolmen z Guadalperal - krąg składający się z kilkudziesięciu megalitycznych kamieni, położony na terenie gminy Peraleda de la Mata, nazywany jest hiszpańskim Stonehenge. Dokładna data powstania nie jest znana, szacuje się, że powstał pomiędzy 4 a 3 tysiącleciem przed naszą erą, choć niektóre ślady wskazują, że miejsce mogło być używane jako grobowiec wcześniej.
Krąg został odkryty i opisany przez niemieckiego archeologa Hugona Obermaiera, który prowadził prace wykopaliskowe w latach 1924-1926 roku. Obiekt został zalany w 1963 roku w ramach projektu rozwoju okolicznych obszarów wiejskich. Dolmen pełnił funkcję grobowca, składa się ze 144 menhirów. 
Obermaier odkrył i zbadał dolmen na zlecenie księcia Alby, którego brat był w 1926 roku właścicielem terenu. Badania Obermaiera nie zostały opublikowane za jego życia (zmarł w 1946 roku), badacze zebrali jego notatki i wydali monografie kilkanaście lat po jego śmierci. 
We wrześniu 2022 obiekt stał się ponownie widoczny na skutek obniżenia poziomu wody w zbiorniku zapasowym Valdecañas. 

</doc>
<doc id="5342584" url="https://pl.wikipedia.org/wiki?curid=5342584" title="Przemysłowy Instytut Maszyn Budowlanych">
Przemysłowy Instytut Maszyn Budowlanych

Przemysłowy Instytut Maszyn Budowlanych – jednostka naukowo-badawcza Ministra Przemysłu Maszynowego, mająca na celu rozwój przemysłu maszyn budowlanych, poprzez unowocześnianie bazy projektowej, badawczej i produkcyjnej.
Powołanie Instytutu.
Na podstawie zarządzenie Prezesa Rady Ministrów z 1977 r. w sprawie utworzenia Przemysłowego Instytutu Maszyn Budowlanych ustanowiono Instytut. Instytut powstał w drodze przekształcenia Ośrodka Badawczo-Rozwojowego Maszyn Budowlanych w Warszawie i Zakładu Doświadczalnego w Kobyłce.
Przedmiot działania Instytutu.
Przedmiotem działania Instytutu było prowadzenie prac naukowo-badawczych i rozwojowych oraz wdrożeń w dziedzinie maszyn budowlanych i urządzeń mechanicznych.
Komercjalizacja Instytutu.
W 2008 r. zgodnie z aktem komercjalizacji jednostka badawczo-rozwojowa pod nazwą Przemysłowy Instytut Maszyn Budowlanych, zaczęła funkcjonować jako spółka kapitałowa ustanawiająca firmę -Przemysłowy Instytut Maszyn Budowlanych Spółka z ograniczoną odpowiedzialnością. Jedynym wspólnikiem spółki jest Skarb Państwa.

</doc>
<doc id="5342590" url="https://pl.wikipedia.org/wiki?curid=5342590" title="Głowa Cukru (Kołaczyk)">
Głowa Cukru (Kołaczyk)



</doc>
<doc id="5342591" url="https://pl.wikipedia.org/wiki?curid=5342591" title="Jarzębinka">
Jarzębinka



</doc>
<doc id="5342594" url="https://pl.wikipedia.org/wiki?curid=5342594" title="Dziewica (Kołaczyk)">
Dziewica (Kołaczyk)



</doc>
<doc id="5342597" url="https://pl.wikipedia.org/wiki?curid=5342597" title="Isiah Brown">
Isiah Brown

Isiah Brown (ur. 4 września 1997 w Anchorage) – amerykański koszykarz, występujący na pozycji rozgrywającego, obecnie zawodnik Kaposvari KK.
W 2013 nagrodzono go tytułem najlepszego pierwszorocznego zawodnika Metro League (Metro League Freshman of the Year). W 2016 został wybrany najlepszym koszykarzem szkół średnich stanu Waszyngton (Washington Gatorade Player of the Year). Oprócz tego otrzymał też inne nagrody dla najlepszego gracza – The News Tribune state Player of the Year, Associated Press Class 3A Player of the Year, Washington Interscholastic Basketball Coaches Association Class 3A Player of the Year. Został liderem punktowym stanu ze średnią 33,8 punktu na mecz, a po opuszczeniu liceum także liderem wszech czasów konferencji Metro League w liczbie zdobytych punktów (2372).
2022 reprezentował Los Angeles Clippers podczas rozgrywek letniej ligi NBA. 25 lipca 2022 zawarł umowę z PGE Spójnią Stargard.
12 grudnia 2022 został zwolniony przez PGE Spójnię Stargard. 14 grudnia 2022 dołączył do węgierskiego Kaposvari KK.
Jego ojciec Gerald grał w koszykówkę na University of Alaska Anchorage, a następnie zawodowo w Niemczech. Trenował też w drużynach szkół średnich na Alasce późniejszych zawodników NBA: Trajana Langdona oraz Mario Chalmersa.

</doc>
<doc id="5342602" url="https://pl.wikipedia.org/wiki?curid=5342602" title="Radiostacja R–130MT">
Radiostacja R–130MT

Radiostacja R–130MT – radiostacja krótkofalowa, odbiorczo – nadawcza, simpleksowa, telefoniczno-telegraficzna, z modulacją jednowstęgową i kwarcową stabilizacją częstotliwości.
Charakterystyka.
Radiostacja posiada dyskretną siatkę częstotliwości, jest kompatybilna z radiostacją typu R−140, a także z innymi radiostacjami KF z modulacją amplitudową i manipulacją. Umożliwia współdziałanie na nadawanie z nadajnikiem R−014D, w rodzaju pracy CzT, a także pracę telefoniczną z urządzenia R-124

</doc>
<doc id="5342604" url="https://pl.wikipedia.org/wiki?curid=5342604" title="Jiangong You">
Jiangong You

Jiangong You – chiński matematyk, od 2016 profesor Nankai University. W pracy naukowej zajmuje się równaniami różniczkowymi i układami dynamicznymi.
Życiorys.
Studiował matematykę na Jiangsu Normal University i Nanjing University. Stopień doktora uzyskał w 1989 na Uniwersytecie Pekińskim. W latach 1989-2016 był zawodowo związany z Nanjing University, a od 2016 jest profesorem Nankai University. 
Swoje prace publikował m.in. w „Communications in Mathematical Physics”, „Journal of Differential Equations”, „Duke Mathematical Journal” i „Inventiones Mathematicae". 
W 2018 roku wygłosił wykład sekcyjny na Międzynarodowym Kongresie Matematyków w Rio de Janeiro, a w 2019 na konferencji Dynamics, Equations and Applications (DEA 2019). 

</doc>
<doc id="5342609" url="https://pl.wikipedia.org/wiki?curid=5342609" title="Radiostacja R–107">
Radiostacja R–107

Radiostacja R–107 – radiostacja UKF (ultrakrótkofalowa), nadawczo-odbiorcza, simpleksowa, małej mocy.

</doc>
<doc id="5342613" url="https://pl.wikipedia.org/wiki?curid=5342613" title="Język kolor">
Język kolor



</doc>
<doc id="5342615" url="https://pl.wikipedia.org/wiki?curid=5342615" title="Extraliga słowacka w piłce siatkowej mężczyzn (2021/2022)">
Extraliga słowacka w piłce siatkowej mężczyzn (2021/2022)

Extraliga słowacka w piłce siatkowej mężczyzn 2021/2022 (oficjalna nazwa Niké Extraliga mužov 2021/2022) − 30. sezon mistrzostw Słowacji w piłce siatkowej zorganizowany przez Słowacki Związek Piłki Siatkowej ("Slovenská Volejbalová Federácia", SVF). Zainaugurowany został 25 września 2021 roku.
W extralidze w sezonie 2021/2022 uczestniczyło 7 drużyn. Przed sezonem z rozgrywek wycofał się . Rozgrywki obejmowały fazę zasadniczą oraz fazę play-off składającą się z ćwierćfinałów, meczów o 5. miejsce, półfinałów, meczów o 3. miejsce oraz finałów.
Po raz drugi mistrzem Słowacji został klub , który w finałach fazy play-off pokonał . Trzecie miejsce zajął klub .
MVP sezonu wybrany został Peter Mlynarčík.
29 listopada 2021 roku sponsorem tytularnym rozgrywek zostało przedsiębiorstwo bukmacherskie Niké.
System rozgrywek.
Rozgrywki o mistrzostwo Słowacji w sezonie 2021/2022 składały się z fazy zasadniczej i fazy play-off.
Faza zasadnicza.
W fazie zasadniczej 7 drużyn rozegrało między sobą po trzy spotkania. Dwie najlepsze drużyny fazy zasadniczej uzyskały bezpośredni awans do półfinałów fazy play-off, zespoły z miejsc 3-6 natomiast rywalizowały w ćwierćfinałach fazy play-off.
 niezależnie od osiągniętych wyników uczestniczył wyłącznie w fazie zasadniczej i nie podlegał ostatecznej klasyfikacji.
Faza play-off.
Faza play-off składała się z ćwierćfinałów, meczów o 5. miejsce, półfinałów, meczów o 3. miejsce i finałów.
Ćwierćfinały
Pary ćwierćfinałowe powstały na podstawie miejsc zajętych przez poszczególne drużyny w fazie zasadniczej według klucza: 3-6; 4-5. Rywalizacja toczyła się do dwóch zwycięstw ze zmianą gospodarza po każdym meczu. Gospodarzem pierwszego meczu była drużyna, która w fazie zasadniczej zajęła wyższe miejsce. Zwycięzcy w parach awansowali do półfinałów, przegrani natomiast grali o 5. miejsce.
Mecze o 5. miejsce
Rywalizacja o 5. miejsce toczyła się na tych samych zasadach co w ćwierćfinałach.
Półfinały
Pary półfinałowe powstały według klucza: 
Rywalizacja toczyła się do trzech zwycięstw ze zmianą gospodarza po każdym meczu. Gospodarzem pierwszego meczu była drużyna, która w fazie zasadniczej zajęła wyższe miejsce. Zwycięzcy w parach awansowali do finału, przegrani natomiast grali o 3. miejsce.
Mecze o 3. miejsce
Rywalizacja o 3. miejsce toczyła się na tych samych zasadach co w półfinałach.
Finały
Finały grane były w serii do czterech zwycięstw ze zmianą gospodarza po dwóch meczach. Gospodarzem dwóch pierwszych meczów była drużyna, która w fazie zasadniczej zajęła wyższe miejsce. Zwycięzca w parze finałowej zdobył tytuł mistrza Słowacji.
Drużyny uczestniczące.
Uwagi:
Drużyna sezonu.
Źródło: 

</doc>
<doc id="5342618" url="https://pl.wikipedia.org/wiki?curid=5342618" title="Cowgirl">
Cowgirl

Cowgirl – utwór zespołu Underworld, pochodzący z albumu "Dubnobasswithmyheadman", wydany również jako singiel w 1994 roku.
Singel.
Wydania.
„Cowgirl” został wydany jako singiel w 1994 roku w (Stanach Zjednoczonych) nakładem wytwórni Wax Trax! i TVT oraz w Niemczech nakładem Intercord 
Lista utworów.
Wersja amerykańska.
Lista według Discogs:
Wersja niemiecka.
Lista według Discogs:
Na rynku ukazało się kilkanaście rozmaitych wersji tego wydawnictwa wliczając remiksy.
Odbiór.
Opinie krytyków.
 
Według Eda Gonzaleza ze Slant Magazine Cowgirl to piosenka „narkotyczna, oderwana i dystopijna, klejnot w koronie orwellowskiego dubnobasswithmyheadman”, symbolizująca „muzyczną i polityczną siłę” Underworld.
Zdaniem Johna Busha z AllMusic najlepsze utwory z albumu "Dubnobasswithmyheadman" to 'Mmm Skyscraper I Love You' i Cowgirl, stanowiące „innowacyjną mieszankę klasycznego acid house’u, techno i dubu, która brzmi inaczej, niż wszystko, co ją poprzedzało”.
Klasyfikacje.
2004 – 30. miejsce na liście 100 najlepszych piosenek tanecznych magazynu Slant.
Cowgirl (2000).
21 sierpnia 2000 roku utwór został wydany w wersji koncertowej, znajdującej się na albumie Everything, Everything. Wraz z nim wydano jego nowe miksy autorstwa Bedrock i Futureshock. Utwór doszedł do 2. miejsca na liście UK Dance Singles.
Lista utworów.
CD.
Lista według Discogs:
Winyl.
Lista według Discogs:
Maxisingel.
Lista według Discogs:
Wideo.
Nagranie koncertowe „Cowgirl” ukazało się w Stanach Zjednoczonych w formacie karty płatniczej z utworem w technice QuickTime. Celem wydawnictwa byla promocja albumu "Everything, Everything".
Cowgirl (2014).
W czerwcu 2014 roku ukazało się zremasterowane nagranie utworu w formie digital download, zapowiadające zremasterowaną wersję albumu "Dubnobasswithmyheadman", której wydanie zaplanowano na 6 października tego roku. Nagranie było dostępne na stronie Underworldlive.com do pobrania jedynie dla tych, którzy wcześniej złożyli zamówienia na album.

</doc>
<doc id="5342624" url="https://pl.wikipedia.org/wiki?curid=5342624" title="Mistrzostwa Europy w Lekkoatletyce 2018 – sztafeta 4 × 100 m kobiet">
Mistrzostwa Europy w Lekkoatletyce 2018 – sztafeta 4 × 100 m kobiet

Sztafeta 4 × 100 metrów kobiet – jedna z konkurencji biegowych rozgrywanych podczas lekkoatletycznych mistrzostw Europy w Berlinie.
Tytułu mistrzowskiego z poprzednich mistrzostw nie obroniła reprezentacja Holandii.
Rekordy.
Tabela prezentuje rekord świata, rekord Europy oraz najlepsze osiągnięcie na Starym Kontynencie. 
Rezultaty.
Eliminacje.
Opracowano na podstawie materiału źródłowego.
Finał.
Opracowano na podstawie materiału źródłowego.

</doc>
<doc id="5342626" url="https://pl.wikipedia.org/wiki?curid=5342626" title="Zmarli w roku 1935">
Zmarli w roku 1935

Lista osób zmarłych w 1935:

</doc>
<doc id="5342627" url="https://pl.wikipedia.org/wiki?curid=5342627" title="Paweł Jochemczyk">
Paweł Jochemczyk

Paweł Jochemczyk (ur. 2 maja 1926 w Szopienicach, zm. 14 czerwca 2006 w Katowicach) – polski piłkarz występujący na pozycji obrońcy i pomocnika. Wicemistrz Polski 1955.
Kariera piłkarska.
Był zawodnikiem Stali Sosnowiec. W 1954 r. wywalczył awans do I ligi. W I lidze debiutował 20 marca 1955 r. w meczu Stal Sosnowiec - Górnik Radlin 4:0. Pierwszego gola w I lidze zdobył głową 19 czerwca 1960 r. w 55 min. meczu Stal Sosnowiec - Polonia Bytom (wynik 1:2). Ostatni mecz w I lidze oraz w barwach sosnowieckiej Stali zagrał 23 kwietnia 1961 r. (Polonia Bytom - Stal Sosnowiec 2:2).
W późniejszych latach był zawodnikiem Victorii Jaworzno, z którą w 1964 r. wywalczył awans do II ligi.
Statystyki piłkarskie.
W I lidze rozegrał 60 meczów i zdobył 1 bramkę jako zawodnik Stali Sosnowiec.

</doc>
<doc id="5342629" url="https://pl.wikipedia.org/wiki?curid=5342629" title="Katharina Ellmauer">
Katharina Ellmauer

Katharina Ellmauer (ur. 1 sierpnia 2000) – austriacka skoczkini narciarska, reprezentantka klubu ASVOE Nordic Team Salzkammergut.
Przebieg kariery.
W zawodach FIS Cup zadebiutowała w lipcu 2015 w Villach. W pierwszym swoim starcie została zdyskwalifikowana, a następnego dnia zajęła 33. miejsce. W sierpniu 2017 po raz pierwszy wystąpiła w Letnim Pucharze Kontynentalnym, w zawodach w Oberwiesenthal zajmując kolejno 34. i 32. miejsce. Pierwsze punkty zawodów tej rangi zdobyła we wrześniu 2018 w norweskim Lillehammer, zajmując 28. miejsce. W zimowej edycji Pucharu Kontynentalnego zadebiutowała w grudniu 2018 w norweskim Notodden, zajmując 9. miejsce i jednocześnie zdobywając pierwsze punkty tego cyklu.
W trakcie sezonu FIS Cup 2020/2021 dwukrotnie stawała na podium (3. miejsce w Villach 20 lutego 2021 i w Oberhofie 27 lutego 2021). Cały cykl zakończyła na 2. pozycji.
W marcu 2022 po raz pierwszy stanęła na podium zawodów Pucharu Kontynentalnego, wygrywając zawody w Lake Placid. Następnego dnia była trzecia, a cały cykl zakończyła na 6. miejscu.

</doc>
<doc id="5342632" url="https://pl.wikipedia.org/wiki?curid=5342632" title="Feel It (singel Michela Morrone)">
Feel It (singel Michela Morrone)



</doc>
<doc id="5342634" url="https://pl.wikipedia.org/wiki?curid=5342634" title="Michał Kowalczyk (matematyk)">
Michał Kowalczyk (matematyk)

Michał Kowalczyk – polski matematyk, profesor Universidad de Chile. W pracy naukowej zajmuje się równaniami różniczkowymi cząstkowymi.
Życiorys.
Studia z matematyki ukończył w 1988 na Uniwersytecie Warszawskim. Stopień doktora uzyskał w 1994 lub 1995 na University of Tennessee, gdzie rozpoczął też karierę zawodową. Pracował na kilku uczelniach amerykańskich, a obecnie jest profesorem Universidad de Chile.
Swoje prace publikował m.in. w „Journal of Functional Analysis”, „Archive for Rational Mechanics and Analysis”, „Communications on Pure and Applied Mathematics” i „Duke Mathematical Journal” oraz najbardziej prestiżowych czasopismach matematycznych świata: „Annals of Mathematics” i „Journal of the American Mathematical Society”.

</doc>
<doc id="5342635" url="https://pl.wikipedia.org/wiki?curid=5342635" title="Beautiful (singel Michela Morrone)">
Beautiful (singel Michela Morrone)



</doc>
<doc id="5342637" url="https://pl.wikipedia.org/wiki?curid=5342637" title="Wilhelm Windsor">
Wilhelm Windsor



</doc>
<doc id="5342659" url="https://pl.wikipedia.org/wiki?curid=5342659" title="Maria Windsor">
Maria Windsor



</doc>
<doc id="5342667" url="https://pl.wikipedia.org/wiki?curid=5342667" title="S/2003 J 18">
S/2003 J 18



</doc>
<doc id="5342669" url="https://pl.wikipedia.org/wiki?curid=5342669" title="S/2010 J 2">
S/2010 J 2



</doc>
<doc id="5342672" url="https://pl.wikipedia.org/wiki?curid=5342672" title="S/2011 J 1">
S/2011 J 1



</doc>
<doc id="5342673" url="https://pl.wikipedia.org/wiki?curid=5342673" title="S/2003 J 19">
S/2003 J 19



</doc>
<doc id="5342680" url="https://pl.wikipedia.org/wiki?curid=5342680" title="Zygmunt Wilczkowski">
Zygmunt Wilczkowski

Wilczkowski Zygmunt (ur. 12 sierpnia 1877 w Skierniewicach, zm. 22 listopada 1964 w Katowicach) – polski aktor i reżyser teatralny, organizator ruchu teatralnego.
Życiorys.
Był synem Wacława Michała Wilczkowskiego (23.09.1845- 18.12.1892) i Sabiny (z d. Szlegel). Jego żoną była Helena z d. Piotrowska - aktorka.
Po skończeniu gimnazjum uczęszczał w 1897-99 do konserwatorium w Kijowie. W 1899 został powołany do wojska; wkrótce debiutował w Siedlcach w rosyjskim teatrze wojskowym i występował w nim w okresie czynnej służby do 1901.
W 1904 powołany został na front, walczył na Dalekim Wschodzie.
W 1916 znów powołany do wojska, do 1917 walczył w okolicach Bobrujska, Charkowa, Kurska.
Działalność artystyczna.
Debiutował w rosyjskim teatrze wojskowym i przez wiele lat działał w wojskowym ruchu teatralnym jako aktor i reżyser.
W 1902-1903 brał udział w amatorskich polskich przedstawieniach w Kijowie.
W 1906-1911 występował w różnych teatrach polskich w Kijowie; w sezonach teatralnych 1906/1907 oraz 1907/1908 był członkiem Stałego Teatru Polskiego pod dyrekcją Władysława Kindlera. Teatr ten znajdował się pod patronatem Polskiego Towarzystwa Gimnastycznego. Następnie w sezonach 1908/1909, 1909/1910 oraz 1910/1911 występował w teatrze pod patronatem Kijowskiego Towarzystwa Miłośników Sztuki.
W 1911 Zygmunt Wilczkowski opracował i wystawił dwie sztuki na scenie Polskiego Towarzystwa Gimnastycznego.
W 1907 występował w Warszawie w teatrze Bagatela.
W listopadzie 1917 wrócił do Kijowa. Zorganizował tam Frontowy Teatr Polski.
W 1919 występował tam w Młodym Teatrze Polskim, a w 1920-22 był kierownikiem, reżyserem i aktorem Państwowego Robotniczego Teatru Polskiego w Kijowie. Ten okres swej działalności teatralnej Zygmunt Wilczkowski udokumentował w spisanych własnoręcznie wspomnieniach pt."Kartki z życia i rozwoju Teatru Polskiego w Kijowie 1905-1922".
W 1923 wrócił do kraju i występował w sezonie 1923/24 w Teatrze Polskim w Warszawie, w sezonie 1924/25 w Teatrze im. Wojciecha Bogusławskiego w Warszawie, w 1925-27 w Teatrze Miejskim w Łodzi, w sezonie 1927/28 w Teatrze Miejskim w Lublinie. W sezonie 1929/30 prowadził teatr Rewia w Wilnie. W sezonie 1930/31 występował w Teatrze im. Stanisława Wyspiańskiego w Katowicach, w sezonie 1931/32 tamże w teatrze Rewia. W 1932 utworzył teatr dla dzieci Uśmiech Dziecka; do 1934 objechał z nim ponad trzysta miejscowości woj. krakowskiego, kieleckiego, lwowskiego. W 1934-39 występował w Teatrze Miejskim we Lwowie, w 1944-45 w tamtejszym Teatrze Polskim.
W sierpniu 1945 razem z zespołem lwowskim przeniósł się do Katowic, gdzie występował w Teatrze Śląskim im. Stanisława Wyspiańskiego w Katowicach do końca życia i tam 23 IX 1950 obchodził jubileusz pięćdziesięciolecia pracy grając rolę Hilarego (w sztuce autorstwa Andrzeja Wydrzyńskiego pt. "Salon pani Klementyny").
Pod koniec swej pracy zawodowej Zygmunt Wilczkowski występował m.in. w sztuce Leona Kruczkowskiego pt. "Śmierć Gubernatora" (sezon teatralny 1960/1961) oraz Bertolda Brechta "Matka Courage i jej dzieci" (sezon teatralny 1963/1964). We wrześniu 1964 - świętował sześćdziesięciopięciolecie pracy. W 1964 otrzymał rentę.
Dokonania artystyczne.
Zygmunt Wilczkowski grał głównie role charakterystyczno-komiczne. Występował m.in. w rolach: Dziennikarza ("Wesele"), Karmazyna ("Wyzwolenie"), Rejenta ("Zemsta"), Jaicznicy ("Ożenek"), Kapelana ("Damy i huzary"), Pastucha ("Opowieść zimowa"), Ojca ("Matka" K. Ćapka), Obywatela III (Śmierć Dantona), Kelnera (Szczygli Zaułek), Sierżanta (Rycerz Ognistego Pieprzu). Reżyserował m.in. "Ru­chome piaski", "Ich czworo", "Zemstę", "Balladynę", "Lekkomyślną siostrę". Występował w radiu we Lwowie i Katowicach.

</doc>
<doc id="5342684" url="https://pl.wikipedia.org/wiki?curid=5342684" title="Pokłon Trzech Króli (obraz Petera Paula Rubensa z 1609)">
Pokłon Trzech Króli (obraz Petera Paula Rubensa z 1609)

Pokłon Trzech Króli () – obraz olejny na płótnie flamandzkiego malarza Petera Paula Rubensa z 1609 roku, znajdujący się w zbiorach muzeum Prado w Madrycie.
Historia.
Obraz powstał na zamówienie władz Antwerpii około 1608 roku. Miał stanowić ozdobę sali ratusza, w której podpisano rozejm pomiędzy Królestwem Hiszpanii i Republiką Zjednoczonych Prowincji 9 kwietnia 1609 roku (). Wraz z drugim dziełem wiszącym wówczas w sali, "Scaldis i Antwerpia" Abrahama Janssensa, wyrażać miał pragnienie pokoju i trud zabiegów dyplomatycznych miasta. 
Dzieło Rubensa trafił na hiszpański dwór królewski z rąk Rodriga Calderóna. "Pokłon Trzech Króli" znalazł się w Hiszpanii w 1613 roku. Po zabiciu Rodriga 21 października 1621 roku, obraz Rubensa przeszedł na własność króla Filipa IV. Wisiał w Alkazarze w Madrycie, gdzie zobaczył go Rubens i zdecydował się na przemalowanie w latach 1628–1629. Pierwotnie malowidło miało rozmiary 259 x 381 cm. Artysta zdecydował się na jego powiększenie. Ostateczna wielkość to 355,5 × 493 cm. Obraz stanowi część muzealnej kolekcji Prado (nr katalogowy P001638).
W latach 2000–2002 przeprowadzono prace restauracyjne i zachowawcze.
Opis.
Rubens przedstawił scenę pokłonu Mędrców ze Wschodu opisaną w Ewangelii według świętego Mateusza. Wielki orszak składa dary Dzieciątku Jezus piastowanemu przez Matkę Bożą. Dary przyniesione przez Magów symbolizują produkty handlowe, z których żyła Antwerpia. Gdy miasto pozostawało w stanie i wojny, objęte blokadą, nie mogło prosperować w sensie ekonomicznym i społecznym. Stąd wielkie nadzieje, wiązane z podpisaniem traktatu pokojowego. Do pierwotnej kompozycji z 1609 roku malarz dołożył w latach 1628–1629 nocne niebo z aniołami, zaś po prawej stronie, wzorowanego na Tycjanie, pazia z koniem. Artysta umieścił również swój autoportret. Przemalowane zostały szaty Maryi i jej twarz. Rubens usunął niekture pochodnie przysłaniające niebo. "Pokłon" skrywa symboliczne odniesienia do idei kontrreformacji: namalowana kolumna uwypukla figurę Matki Bożej; pająk w lewym górnym rogu kompozycji, symbolizujący zło, spotykany także w innych pracach Rubensa (zło zostanie pokonane przez rodzącego się Zbawiciela); osioł z zasłoniętymi oczami i odwracający się od Dzieciątka to ignorujący religię; słoma i liście winnej latorośli stanowią odniesienie do obecności eucharystycznej, podważanej przez protestantów.
W półnagich postaciach niewolników historycy sztuki dopatrują się wpływów Michała Anioła. W pierwotnej części dzieła Rubens kształtuje postacie, nakładając obficie farbę. Mają one kanciaste, prawie rzeźbiarskie formy. Ten sposób malowania był charakterystyczny dla wczesnych lat twórczości. Na dodanych partiach styl malowania jest bardziej szkicowy.
Rubensowski "Pokłon Trzech Króli" jest kompozycją dynamiczną, pełną ruchu. Od prawego górnego rogu można wyznaczyć linię, która zbiega ku sylwetce Dzieciątka. Jezus jest centralnym punktem kompozycji. Orszak składa się z wielu postaci, z których każda w indywidulany sposób odgrywa własną rolę. Wielość postaci jest zabiegiem celowym, mającym na celu wyrażenie pragnienia dobrobytu żywionego przez władze i lud Antwerpii.

</doc>
<doc id="5342685" url="https://pl.wikipedia.org/wiki?curid=5342685" title="S/2010 J 1">
S/2010 J 1



</doc>
<doc id="5342688" url="https://pl.wikipedia.org/wiki?curid=5342688" title="S/2011 J 2">
S/2011 J 2



</doc>
<doc id="5342690" url="https://pl.wikipedia.org/wiki?curid=5342690" title="1609 w sztukach plastycznych">
1609 w sztukach plastycznych



</doc>
<doc id="5342703" url="https://pl.wikipedia.org/wiki?curid=5342703" title="Teren Zamknięty na terytorium Polski w miejscowości Słupsk-Redzikowo">
Teren Zamknięty na terytorium Polski w miejscowości Słupsk-Redzikowo



</doc>
<doc id="5342711" url="https://pl.wikipedia.org/wiki?curid=5342711" title="Radiostacja R–173">
Radiostacja R–173

Radiostacja R–173 – radiostacja UKF (ultrakrótkofalowa), nadawczo-odbiorcza, z modulacja częstotliwości, simpleksowa.
Charakterystyka.
Możliwa jest jednoczesna i niezależna praca:
Radiostacja przewidziana jest do współpracy z telefonem wewnętrznym lub do bezpośredniej pracy z zestawem laryngofonowym.

</doc>
<doc id="5342717" url="https://pl.wikipedia.org/wiki?curid=5342717" title="Henryk Windsor (książę Gloucester)">
Henryk Windsor (książę Gloucester)



</doc>
<doc id="5342718" url="https://pl.wikipedia.org/wiki?curid=5342718" title="Symeon II">
Symeon II



</doc>
<doc id="5342720" url="https://pl.wikipedia.org/wiki?curid=5342720" title="Zakaria Hadraf">
Zakaria Hadraf

Zakaria Hadraf (arab. زكرياء حدراف, ur. 18 czerwca 1990 w Al-Dżadidzie) – marokański piłkarz, grający jako napastnik w Raja Casablanca. Reprezentant kraju.
Klub.
Difaâ El Jadida.
Zaczynał karierę w Difaâ El Jadida.
W sezonie 2011/2012 (pierwszym dostępnym na stronie Transfermarkt) zagrał 16 spotkań i strzelił 4 bramki.
W kolejnym sezonie rozegrał 30 meczów, strzelił 9 goli i miał dwie asysty.
W sezonie 2013/2014 ma na koncie 22 spotkania, pięć bramek i dwie asysty.
Sezon 2014/2015 zakończył z 27 spotkaniami i 7 bramkami.
W sezonie 2015/2016 zagrał 20 spotkań, strzelił 8 goli i ma 7 asyst.
W sezonie 2016/2017 rozegrał 22 spotkania, strzelił 8 goli i ma 3 asysty.
Raja Casablanca.
1 lipca 2017 roku przeszedł do Raja Casablanca. W tym klubie debiut zaliczył 10 września 2017 roku w meczu przeciwko Olympique Khouribga (1:1). Zagrał 69 minut. Pierwszą asystę zaliczył 23 września 2017 roku w meczu przeciwko Kawkab Marrakesz (4:0). Asystował przy golu Mouhssine Iajoura w 72. minucie. Pierwszą bramkę strzelił 1 kwietnia 2018 roku w meczu przeciwko FUS Rabat (1:2 dla klubu ze stolicy Maroka). Do siatki trafił w 57. minucie po rzucie karnym. Łącznie zagrał 52 spotkania, strzelił 9 goli i zanotował 18 asyst. 
Z Rają zdobył: puchar Maroka (2016/2017), Afrykański Puchar Konfederacji (2018) i Afrykański Super Puchar (2018).
Damac FC.
1 lipca 2019 roku został zawodnikiem Damac FC. W saudyjskim klubie zadebiutował 22 sierpnia 2019 roku w meczu przeciwko An-Nassr (2:0 dla rywali Damac). Zagrał całe spotkanie. Pierwszą asystę zaliczył 13 września 2019 roku w meczu przeciwko Ittihad FC (2:1 dla Damac). Asystował przy golu Mouhssine Iajoura w 1. minucie spotkania. Pierwszego gola strzelił 19 grudnia 2019 roku w meczu przeciwko Al-Ahli Dżudda (5:1 dla zespołu z Dżuddy). Do siatki trafił w 35. minucie. Łącznie zagrał 13 meczów, strzelił jednego gola i miał 3 asysty.
Renaissance Berkane.
10 stycznia 2020 roku został zawodnikiem Renaissance Berkane. W tym zespole zadebiutował już 5 dni później w meczu przeciwko Renaissance Zemamra (5:0 dla rywali Berkane). Na boisko wszedł w 68. minucie, zastąpił Bakra El Helaliego. Pierwszą asystę zaliczył 19 stycznia 2015 roku w meczu przeciwko Raja Casablanca (2:2). Asystował przy golu Mouhssine Iajoura w 70. minucie. Pierwszego gola strzelił 7 października 2020 roku w meczu przeciwko Moghreb Tétouan (4:1 dla zespołu Hadrafa). Do bramki trafił w 67. minucie. Łącznie zagrał 45 meczów, strzelił pięć bramek i miał sześć asyst.
Z tym klubem zdobył Afrykański Puchar Konfederacji (2020).
Powrót do El Jadidy.
5 sierpnia 2021 roku wrócił do Difaâ El Jadida. W tym zespole ponownie zadebiutował 10 września 2021 roku w meczu przeciwko Olympic Safi (0:1 dla klubu Hadrafa). Zagrał cały mecz, był kapitanem, a nawet zaliczył asystę przy golu Masouda Jumy w 63. minucie. Łącznie wystąpił w 29 spotkaniach, strzelił 6 bramek i miał 9 asyst.
Powrót do Casablanki.
31 lipca 2022 roku powrócił do Raja Casablanca. Po raz pierwszy po 3-letniej przerwie założył koszulkę tego zespołu 4 września 2022 roku w meczu przeciwko Olympic Safi (2:2). Łącznie do 13 września 2022 roku zagrał dwa mecze.
Reprezentacja.
Zakaria Hadraf w reprezentacji Maroka zadebiutował 6 lipca 2013 roku podczas towarzyskiego meczu z reprezentacją Tunezji (0:1 dla Marokańczyków). Na boisko wszedł w 75. minucie, zastępując Abdessalama Benjellouna.
Dwukrotnie wygrywał w Mistrzostwach Narodów Afryki w piłce nożnej. Na tych w 2018 roku zdobył dwa gole w finale, a Maroko wygrało z Nigerią 4:0. Na tych w 2020 roku wszedł w ostatnich minutach.
Łącznie do 13 września 2022 roku w reprezentacji zagrał 16 meczów, strzelił dwa gole i miał jedną asystę.
Rodzina.
Ma brata Abdelfettaha, również piłkarza

</doc>
<doc id="5342721" url="https://pl.wikipedia.org/wiki?curid=5342721" title="Puchar Świata w biegach narciarskich 2022/2023">
Puchar Świata w biegach narciarskich 2022/2023

Sezon 2022/2023 Pucharu Świata w biegach narciarskich rozpoczął się 25 listopada 2022 r. w fińskim ośrodku narciarskim Ruka nieopodal miejscowości Kuusamo, a zakończył się 26 marca 2023 r. w fińskim Lahti.
Obrończynią Pucharu Świata wśród kobiet była Rosjanka Natalja Niepriajewa, natomiast wśród mężczyzn Norweg Johannes Høsflot Klæbo.
Z powodu trwającej od 24 lutego 2022 r. inwazji na Ukrainę z rywalizacji w całym sezonie zostali wykluczeni reprezentanci Białorusi i Rosji.
Najważniejszą imprezą sezonu były mistrzostwa świata w Planicy, zaplanowane w dniach 21 lutego – 5 marca 2023 roku.
Od tego sezonu w biegu indywidualnym punkty Pucharu Świata zdobywa 50. pierwszych zawodników na mecie oraz zmienione zostały reguły punktacji. Zrównane zostały również dystanse pokonywane przez kobiety i mężczyzn.

</doc>
<doc id="5342726" url="https://pl.wikipedia.org/wiki?curid=5342726" title="Stanisław Trzciński (kulturoznawca)">
Stanisław Trzciński (kulturoznawca)

Stanisław Wojciech Trzciński (ur. 27 grudnia 1972 w Warszawie) – polski kulturoznawca i ekonomista, doktor nauk o kulturze i religii, nauczyciel akademicki, menedżer kultury, organizator koncertów, przedsiębiorca, wydawca muzyczny i dziennikarz muzyczny.
Wykładowca oraz członek zespołu Centrum Badań nad Gospodarką Kreatywną Uniwersytetu Humanistycznospołecznego SWPS w Warszawie. Gościnnie wykłada w Collegium Civitas w Warszawie. Bada polski rynek muzyczny i współczesnych odbiorców muzyki. Opisuje również sytuację prawną oraz materialną twórców w dobie rewolucji technologicznej w świecie cyfrowym. 
Właściciel i prezes zarządu agencji STX Music Solutions, wcześniej znanej jako STX Records, współzałożyciel agencji eventowej STX Jamboree, pomysłodawca i właściciel portalu internetowego i aplikacji mobilnych PrzestrzenMuzyki.pl.
Ekspert w dziedzinie marketingu muzycznego. Uczestnik, mówca motywacyjny i gospodarz licznych paneli dyskusyjnych, konferencji, seminariów, sympozjów naukowych, warsztatów i targów dotyczących kultury, muzyki, zarządzania czy marketingu.
Działalność muzyczna.
W latach 1992–1994 współwłaściciel i promotor warszawskiego klubu Filtry. 
Dyrektor artystyczno-repertuarowy A&amp;R w Universal Music Polska od 1995 do 2000 roku.
W latach 1997–2011 autor i wydawca serii 35 albumów muzycznych. Kompilacje Pozytywne Wibracje, które zostały nagrodzone w 2005 roku złotą płytą oraz dwukrotnie nagrodzone złotą płytą (w 2007 i 2008 roku) Pieprz i Wanilia, zyskały największą rozpoznawalności i popularność w Polsce. W 2014 roku był współwydawcą nagrodzonego platynową płytą albumu koncertowego CD i DVD Night in Calisia Live w wykonaniu laureatów Grammy Awards Włodka Pawlika i Randy Breckera wraz z Filharmonikami Kaliskimi pod dyr. Adama Klocka.
Menedżer gwiazd, w latach 1997–1999 Anny Marii Jopek, 1999–2002 Renaty Gabryjelskiej i w 2004 Natalii Lesz.
Z ojcem Wojciechem Trzcińskim od 2003 roku współtworzył Centrum Artystycznego Fabryka Trzciny. Od 2006 do 2010 roku kompilował i wydawał serię płyt Sygnowano Fabryka Trzciny.
Od 2004 roku ze swoim wspólnikiem Pawłem Marią Kwiatkowskim zrealizował w Polsce i Wielkiej Brytanii ponad 150 koncertów artystów polskich i zagranicznych, m.in. Macy Gray, Seal, Grace Jones, Kylie Minogue, Kool &amp; The Gang, Gregory Porter, Woody Allen &amp; His New Orleans Jazz Band, Al Di Meola, Scorpions, ZAZ, Take 6, Raphael Saadiq, Benjamin Clementine, The Brand New Heavies, Heather Small &amp; M People, Incognito, Giulia Y Los Tellarini czy Goran Bregovic.
Jako współproducent i współscenarzysta, zorganizował od 2007 do 2018 roku na zlecenie ZPAV dwanaście gal wręczenia Nagród Muzycznych Fryderyk transmitowanych w Telewizji Polskiej, współpracując przy tym z wieloma polskimi artystami, m.in. Tomaszem Stańko, Krzysztofem Pendereckim, Wojciechem Młynarskim, Zbigniewem Wodeckim, Jerzym Dudusiem Matuszkiewiczem, Dawidem Podsiadło, Katarzyną Nosowską, Kubą Badachem czy Brodką.
Organizator i producent wydarzeń artystycznych, imprez masowych i festiwali muzycznych, m.in. festiwalu PKO BP London Live w Wembley Arena w 2008 roku, koncertu Zaczęło Się w Polsce z udziałem m.in. Lecha Wałęsy (happening tzw. efekt domina) w ramach obchodów 20. rocznicy odzyskania wolności w 1989 roku w Stoczni Gdańskiej dla 100 000 ludzi w 2009 roku. Pozytywne Wibracje Festival w latach 2010–2012 w Białymstoku (jako dyrektor artystyczny), spektaklu - oratorium Kolęda-Nocka 30 lat później (także jako współscenarzysta) w ramach 30 rocznicy wprowadzenia stanu wojennego w Polsce w 2011 roku w Studiu ATM w Warszawie, a także transmitowanego w Telewizji Polskiej: jubileuszowego Koncertu 100-lecia ZAiKS-u w Teatrze Wielkim - Operze Narodowej w Warszawie w 2018 roku (także jako współreżyser i współscenarzysta) z udziałem ponad 300 polskich twórców i artystów.
Działalność medialna.
Felietonista i stały współpracownik polskiej edycji miesięcznika Playboy od 1993 do 1995 roku. Wspólnie z Krzysztofem Mroziewiczem przeprowadził w 1993 roku wywiad z ukrywającym się w Tunisie Jasirem Arafatem. Materiał został przetłumaczony na wiele języków i opublikowany m.in. w niemieckiej edycji magazynu Playboy.
Od 2004 roku do 2008 roku dyrektor programowy i muzyczny śląskiej rozgłośni NRJ FM (Nowe Radio Jazz). Od 2004 do 2012 roku związany z Radiem PiN, gdzie był autorem cotygodniowych audycji i serii płytowej Pinacolada. Od 2020 roku autor cotygodniowej audycji Pinacolada 2.0 w rozgłośni Radiospacja.
W 2008 roku był szefem działu kultury dwutygodnika Gala, w 2011 roku felietonistą tygodnika Przekrój.
Działalność społeczna.
W latach 1988-1990 wszedł w skład prezydium Międzyszkolnego Komitetu Solidarności i redakcji Międzyszkolnego Serwisu Informacyjnego Wydarzenia. W 1989 roku jeden z bliskich współpracowników Jacka Kuronia w sztabie wyborczym Komitetu Obywatelskiego Solidarność na warszawskim Żoliborzu.
Lokalny społecznik i redaktor naczelny portalu Żoliborz Oficerski. Od 2017 roku wiceprezes Stowarzyszenia Nie dla Mostu i Trasy Krasińskiego .
Od 2018 roku fundator i prezes zarządu Fundacji Niespodzianka, działającej na rzecz upowszechniania wiedzy o przemianach ustrojowych w Polsce i Europie Centralnej w 1989 roku. 
Członek Stowarzyszenia Autorów ZAiKS i Akademii Fonograficznej ZPAV.
Działalność naukowa i wykształcenie.
Od 2022 roku doktor w dyscyplinie nauk o kulturze i religii Uniwersytetu Humanistycznospołecznego SWPS w Warszawie na Wydziale Nauk Humanistycznych wyróżniona rozprawa doktorska napisana pod kier. prof. dr hab. Doroty Ilczuk: „W poszukiwaniu typologii odbiorców muzyki w dobie cyfryzacji. 
Autor licznych publikacji popularnonaukowych oraz opublikowanego przez Uniwersytet Mikołaja Kopernika w Toruniu w kwartalniku „Acta Universitatis Nicolai Copernici". Zarządzanie artykułu naukowego „Marketing muzyczny na przykładzie sojuszu marek” na temat współpracy gestora marki wina przeznaczonego dla masowego odbiorcy z niezależnym ośrodkiem sztuki.
Magister Wydziału Ekonomii i absolwent Prywatnej Wyższej Szkoły Businessu i Administracji w Warszawie na katedrze Marketing i Zarządzanie w 1995 roku. Student socjologii na Wydziale Filozofii i Socjologii Uniwersytetu Warszawskiego w roku akademickim 1991/1992. Absolwent LX Liceum Ogólnokształcącego im. Wojciecha Górskiego w Warszawie w 1991 roku.
Życie prywatne.
Jego ojcem jest kompozytor Wojciech Trzciński. Do 2002 roku był związany z Renatą Gabryjelską. Do 2020 roku był partnerem Jagny Ambroziak, z którą od 2010 roku ma syna.

</doc>
<doc id="5342730" url="https://pl.wikipedia.org/wiki?curid=5342730" title="András Vasy">
András Vasy

András Vasy – matematyk, od 2008 profesor Uniwersytetu Stanforda. W pracy naukowej zajmuje się analizą mikrolokalną, równaniami różniczkowymi cząstkowymi i problemami odwrotnymi.
Życiorys.
Studiował matematykę i fizykę na Uniwersytecie Stanforda. Stopień doktora uzyskał w 1997 w Massachusetts Institute of Technologyy (MIT), promotorem doktoratu był Richard Burt Melrose. Karierę zawodową rozpoczął w MIT, od 2005 jest związany z Uniwersytetem Stanforda.
Swoje prace publikował m.in. w najbardziej prestiżowych czasopismach matematycznych świata: „Annals of Mathematics”, „Journal of the American Mathematical Society”, „Inventiones Mathematicae” i „Acta Mathematica”. Jest redaktorem „Analysis &amp; PDE”.
W 2014 roku wygłosił wykład sekcyjny na Międzynarodowym Kongresie Matematyków w Seulu, a w 2019 na konferencji Dynamics, Equations and Applications (DEA 2019). Członek American Academy of Arts and Sciences, w 2017 otrzymał Bôcher Memorial Prize.

</doc>
<doc id="5342734" url="https://pl.wikipedia.org/wiki?curid=5342734" title="Kobrezja">
Kobrezja

Kobrezja ("Kobresia" ) – rodzaj roślin z rodziny ciborowatych (turzycowatych) wyróżniany w niektórych systemach, współcześnie włączony do szeroko ujmowanego rodzaju turzyca "Carex". Zaliczano tu ok. 30–50 gatunków. Zasięg rodzaju obejmował wysokie góry na półkuli północnej, zwłaszcza w Azji, oraz obszary pod wpływem klimatu okołobiegunowego. We florze Polski rodzaj nie jest reprezentowany – z rejonu Morskiego Oka w Tatrach błędnie informowano o występowaniu kobrezji turzycowatej "K. caricina". 
Nazwa rodzaju upamiętnia niemieckiego bibliofila – J. P. von Cobresa (1747–1823).
Systematyka.
Rodzaj zaliczany był do rodziny ciborowatych "Cyperaceae", zwanych też turzycowatymi. W obrębie rodziny klasyfikowany był do podrodziny "Cyperoideae" i plemienia "Cariceae". Był jednym z 5 tradycyjnie wyróżnianych w obrębie plemienia rodzajów – obok najbardziej zróżnicowanego rodzaju turzyca "Carex" oraz "Cymophyllus", "Schoenoxiphium" i "Uncinia". Badania molekularne wykazały, że w takim tradycyjnym ujęciu rodzaj "Carex" jest parafiletyczny, pozostałe są w nim zagnieżdżone, przy czym "Kobresia" jest gradem – w efekcie wszystkie rodzaje w obrębie plemienia łączone są w jeden – turzyca "Carex". Dzieli się on na dwa klady. Klad bazalny obejmuje dawny rodzaj "Schoenoxiphium" i część gatunków z sekcji "Psyllophora". Kolejne trzy klady obejmują: 1) podrodzaje "Carex", "Vigneastra", część podrodzaju "Psyllophora"; 2) podrodzaj "Vignea" i część podrodzaju "Psyllophora" oraz 3) "Uncinia", "Kobresia", część podrodzaju "Psyllophora". 

</doc>
<doc id="5342735" url="https://pl.wikipedia.org/wiki?curid=5342735" title="Kobresia">
Kobresia



</doc>
<doc id="5342736" url="https://pl.wikipedia.org/wiki?curid=5342736" title="MPPT">
MPPT



</doc>
<doc id="5342737" url="https://pl.wikipedia.org/wiki?curid=5342737" title="Merystemoid">
Merystemoid



</doc>
<doc id="5342740" url="https://pl.wikipedia.org/wiki?curid=5342740" title="Darel Christopher">
Darel Christopher

Darel Christopher junior (ur. 18 sierpnia 1990) – kolarz szosowy z Brytyjskich Wysp Dziewiczych.
W 2018 został pierwszym reprezentantem Brytyjskich Wysp Dziewiczych na mistrzostwach świata w kolarstwie szosowym. Kolarstwo trenował również jego ojciec, Darel Christopher senior, który później został prezesem krajowego związku kolarskiego.
Osiągnięcia.
Opracowano na podstawie:

</doc>
<doc id="5342743" url="https://pl.wikipedia.org/wiki?curid=5342743" title="Gazeta Opolska">
Gazeta Opolska

Gazeta Opolska (Opole) – czasopismo społeczno-polityczne wydawane w latach 1890–1923 w Opolu. Założycielem, wydawcą i redaktorem odpowiedzialnym był przez cały okres Bronisław Koraszewski. Była pierwszą polską gazetą (nie tylko w warstwie językowej) wydawaną w Opolu.
Jej stanowisko polityczne określane jako niezależne, wypośrodkowane było między narodowo-demokratyczną „Gazetą Ludową” a pismami koncernu prasowego Adama Napieralskiego. Społecznie stonowana, wniosła duży wkład w popularyzację języka, kultury i tradycji ludności górnośląskiej. Umiarkowana w antyniemieckości, jej głównymi odbiorcami była ludność wiejska powiatu opolskiego.
Czasopismo posiadało liczne dodatki tematyczne i środowiskowe, m.in. „Gość Niedzielny”, „Rolnik”, „Robotnik”, „Rodzina” i „Psikus”. Inicjowało akcje w obronie praw narodowościowych ludności polskiej, popularyzowało literaturę polską, podkreślając historyczne związki ziemi opolskiej z Polską.
Wydawanie „Gazety Opolskiej” zawieszono w 1923 r. w związku z nową sytuacją polityczną i opuszczeniem Opola przez B. Koraszewskiego.

</doc>
<doc id="5342748" url="https://pl.wikipedia.org/wiki?curid=5342748" title="Meszek płodowy">
Meszek płodowy



</doc>
<doc id="5342751" url="https://pl.wikipedia.org/wiki?curid=5342751" title="Mezoblast">
Mezoblast



</doc>
<doc id="5342754" url="https://pl.wikipedia.org/wiki?curid=5342754" title="Hulajpołe (obwód czerkaski)">
Hulajpołe (obwód czerkaski)

Hulajpołe () – wieś na Ukrainie, w obwodzie czerkaskim, w rejonie zwinogródzkim, w hromadzie Katerynopil, nad Tykiczem Gniłym. W 2001 roku liczyła 663 mieszkańców.

</doc>
<doc id="5342761" url="https://pl.wikipedia.org/wiki?curid=5342761" title="Hulajpołe (obwód połtawski)">
Hulajpołe (obwód połtawski)

Hulajpołe () – wieś na Ukrainie, w obwodzie połtawskim, w rejonie krzemieńczuckim, w hromadzie Hłobyne, nad Suchym Omelnykiem. W 2001 roku liczyła 19 mieszkańców.

</doc>
<doc id="5342763" url="https://pl.wikipedia.org/wiki?curid=5342763" title="Bruzdkowanie spiralne">
Bruzdkowanie spiralne



</doc>
<doc id="5342768" url="https://pl.wikipedia.org/wiki?curid=5342768" title="Mezoteloblast">
Mezoteloblast

Mezoteloblast – komórka macierzysta mezodermy zwierząt charakteryzujących się bruzdkowaniem spiralnym (np. pierścienice, mięczaki).

</doc>
<doc id="5342769" url="https://pl.wikipedia.org/wiki?curid=5342769" title="Miazga korkotwórcza">
Miazga korkotwórcza



</doc>
<doc id="5342771" url="https://pl.wikipedia.org/wiki?curid=5342771" title="Ryuta Sakura">
Ryuta Sakura



</doc>
<doc id="5342772" url="https://pl.wikipedia.org/wiki?curid=5342772" title="Hulajpołe (obwód dniepropetrowski)">
Hulajpołe (obwód dniepropetrowski)

Hulajpołe () – wieś na Ukrainie, w obwodzie dniepropetrowskim, w rejonie kamieńskim, w hromadzie Zatyszne, nad Bazawłukiem. W 2001 roku liczyła 1177 mieszkańców.

</doc>
<doc id="5342773" url="https://pl.wikipedia.org/wiki?curid=5342773" title="Kajak (skała)">
Kajak (skała)

Kajak – skała w grupie Skał Kroczyckich na wzniesieniu Kołoczek na Wyżynie Częstochowskiej, w obrębie wsi Kroczyce w województwie śląskim, powiecie zawierciańskim, w gminie Kroczyce. Lokalizację skał wzniesienia Kołoczek podaje rysunek na tablicy informacyjnej przy wejściu do rezerwatu przyrody Góra Zborów.
Kajak znajduje się w lesie w sąsiedztwie skał Okręt i Żaglowiec. Zbudowany jest z wapieni i ma wysokość 12 m, ściany wspinaczkowe pionowe lub przewieszone. Uprawiana jest na nim wspinaczka skalna.
Drogi wspinaczkowe.
Na Kajaku jest 8 dróg wspinaczkowych o trudności od VI.3 do VI.5 w skali Kurtyki. Na sześciu z nich zamontowano stałe punkty asekuracyjne; ringi (r) i stanowisko zjazdowe (st), na dwóch wspinaczka tradycyjna (trad). Skała o średniej popularności wśród wspinaczy.

</doc>
<doc id="5342774" url="https://pl.wikipedia.org/wiki?curid=5342774" title="Błona migawkowa">
Błona migawkowa



</doc>
<doc id="5342775" url="https://pl.wikipedia.org/wiki?curid=5342775" title="Józef Stolorz">
Józef Stolorz

Józef Stolorz (ur. 31 października 1950 w Katowicach) – polski malarz.
Życiorys.
Jego ojciec Karol i dziadek byli górnikami. Uczęszczał do Szkoły Podstawowej nr 1 w Katowicach, gdzie jego przyjacielem z tej samej ławki był Julian Gembalski. Przyjaźń Stolorza i Gembalskiego trwa do dziś. W przyszłości profesor będzie autorem noty biograficznej umieszczanej w katalogach artysty. W dzieciństwie Stolorz chciał zostać ogrodnikiem. Karierę artystyczną obrał za sugestią wywiadu zawodowego w poradni psychologicznej. W 1969 roku ukończył Katowickie Liceum Sztuk Plastycznych. Studiował przez rok konserwatorstwo i zabytkoznawstwo na Wydziale Sztuk Pięknych Uniwersytetu Mikołaja Kopernika w Toruniu. Następnie odbył dwuletnią służbę wojskową. Po ślubie w 1974 roku osiadł we Włocławku, gdzie zatrudnił się w Muzeum Ziemi Kujawskiej, dzisiejszym Muzeum Ziemi Kujawskiej i Dobrzyńskiej. W tym czasie rozpoczął studia z zakresu historii sztuki na Katolickim Uniwersytecie Lubelskim, których to studiów nie ukończył. Wśród jego wykładowców był późniejszy papież Karol Wojtyła, którego poznał już wcześniej posługując jako ministrant w Archikatedrze Chrystusa Króla.
Jego pierwsza wystawa miała miejsce w 1971 roku w Muzeum Ziemi Kujawskiej. Był pierwszym artystą, z którym współpracowało założone w 1976 roku Dobrzyńsko-Kujawskie Towarzystwo Kulturalne. Wraz z Januszem Nowierskim brał udział w pierwszej wystawie Towarzystwa, która odbyła się w 1977 roku w siedzibie Klubu Międzynarodowej Prasy i Książki przy ul. Warszawskiej we Włocławku. W latach 80. prowadził Pracownię Kopiowania Malarstwa Dawnego. Odtwarzając prace dawnych mistrzów, doskonalił własną technikę malarską.
W wywiadach wielokrotnie podkreślał swoje przywiązanie do religii katolickiej. W młodości był ministrantem. Inspirował ogólnopolskie wystawy o tematyce religijnej. Ma na koncie obrazy o tematyce religijnej, służące wystrojowi wnętrz kościołów. Wraz z żoną Anną udziela się na rzecz ruchu pro life. 
Był członkiem lokalnych honorowych komitetów poparcia: Jarosława Kaczyńskiego w wyborach prezydenckich 2010 roku; posłanki z list PiS Joanny Borowiak w wyborach parlamentarnych 2015 roku oraz Andrzeja Dudy w wyborach prezydenckich w 2020 roku.
Stolorzowie mają trójkę dzieci. Syn Sebastian (ur. 1976), absolwent Liceum Ziemi Kujawskiej i Szkoły Głównej Handlowej w Warszawie jest doradcą w Departamencie Strategii Banku Światowego w Waszyngtonie, wcześniej był głównym ekonomistą Banku Ochrony Środowiska i głównym doradcą ekonomicznym Narodowego Banku Polskiego. Jest także komentatorem ekonomicznym.
Domniemana współpraca ze Służbą Bezpieczeństwa PRL.
W latach 1980–1984 był zarejestrowany jako tajny współpracownik SB o pseudonimie "Artysta". W 2010 roku odbyła się sprawa karna przeciwko werbującemu go oficerowi SB Stanisławowi Szachewiczowi, oskarżonemu o poświadczenie nieprawdy o uzyskaniu zgody Stolorza na współpracę i nadanie mu pseudonimu. W 2011 r. oświadczenie lustracyjne Stolorza uznano za zgodne z prawdą.
Twórczość.
Charakterystyka i inspiracje.
Józef Stolorz tworzy głównie obrazy olejne. W stylistyce jego twórczości dominują symbolizm, surrealizm i romantyzm. On sam przyznaje, że przeżywanie jego twórczości ma charakter mistyczny. Nie identyfikuje się z klasyfikowaniem go do malarzy nurtu realizmu magicznego, woli określenie sztuka wizjonerska. Mimo to bywa zaliczany do czołowych światowych twórców właśnie nurtu realizmu magicznego. Najczęściej podejmowanym przez niego tematem jest pejzaż górski. Krajobrazy przedstawiane przez Stolorza nie są odwzorowywane z rzeczywistości. Charakterystyczny dla jego pejzaży jest brak ludzkich postaci, aczkolwiek jak sam przyznaje, inspirują go "geniusz Stwórcy i ślady ludzi, którzy go poszukują". Mimo, iż od lat 70. mieszka na Kujawach, określa siebie mianem malarza śląskiego. Uznawany jest za artystę, który w doskonały sposób operuje światłem i barwą. Nazywany bywa "mistrzem światła". W jego portfolio znajdują się także obrazy pastelowe, rysunki, ilustracje książek (np. zbioru poezji "Czterdzieści i cztery wiersze" aut. Mirosława Glazika) i okładek albumów muzycznych oraz oprawy dzieł sztuki. W 1994 roku zaprojektował logo miasta Włocławka, obecnie nieużywane. W 2015 roku firma Inventio wyprodukowała kolekcję grzejników zaprojektowanych przez firmę Instal-Projekt pt. "Ciepło i sztuka", na których uwieczniono fragmenty obrazów Stolorza. Tego samego roku zostały one wystawione w Galerii Kapitańskiej w Szczecinie.
Wśród swoich inspiracji wymienia malarstwo holenderskie złotego wieku na czele z Rembrandtem, Henryka Wańka oraz Zdzisława Beksińskiego. Natchnienie dla swej twórczości czerpie m.in. z ogólnoświatowych podróży, zarówno po zakątkach natury jak i metropoliach. Swoje pierwsze obrazy tworzył jeszcze jako nastolatek, będąc pod wpływem psychodelicznego rocka.
Wystawy, udział w kolekcjach publicznych i prywatnych.
Prezentował swoje dzieła na ponad 170 wystawach krajowych i zagranicznych, w tym ponad 80 indywidualnych. Regularnie wystawia we Włocławku, a także w Beskidzkiej Galerii Sztuki w Szczyrku. Brał udział w największej polskiej wystawie nurtu realizmu magicznego, Magical Dreams. Siedmiokrotnie brał udział w plenerze Impresje Mikołowskie. W dobie PRL regularnie brał udział w wystawach w RFN. W 2009 roku został pierwszym polskim artystą, który odbył indywidualną wystawę na Art Expo w Nowym Jorku. Przy tej okazji, na zaproszenie Roberta Kupieckiego jego obrazy wystawiono też w Ambasadzie RP w Waszyngtonie. W 2012 r. wziął udział w wystawie w galerii Nest w Genewie. Prace Stolorza znajdują się w kolekcjach prywatnych i publicznych w Polsce, Danii, Francji, Holandii, Hiszpanii, Niemczech, Stanach Zjednoczonych, Watykanie i we Włoszech.
Nagrody i wyróżnienia.
W 2014 r. podczas gali w teatrze impresaryjnym otrzymał wyróżnienie prezydenta miasta Włocławka w dziedzinie kultury. W 2018 roku w Centrum Kultury B we Włocławku miał miejsce benefis z okazji 40-lecia jego pracy twórczej. Z tej okazji otrzymał z rąk wojewody brązowy Medal „Zasłużony Kulturze Gloria Artis”, a także Medal Prezydenta Miasta Włocławka.
Ponadto Józef Stolorz jest laureatem następujących nagród i wyróżnień artystycznych:
W 1991 roku został przyjęty na podstawie prac do Związku Polskich Artystów Plastyków. W 2013 roku artysta Otto Rappa zaprosił go do Visionary Art Gallery w Wiedniu.
W 2007 r. nakładem wydawnictwa Gutenberg Design ukazało się jego wspomnienie pod tytułem "Księga labirntów: czyli notatki z podróży mistycznych", wznowione następnie w 2019 roku. W 2011 r. studio filmowe Micron Movies nakręciło film dokumentalny o życiu Stolorza.
Związki z muzyką.
Oprócz malarstwa, interesuje się też muzyką. Potrafi grać na gitarze basowej. Jako uczeń liceum, przez krótki czas był członkiem zespołu bluesowego Ireneusza Dudka. Wraz z Julianem Gembalskim współtworzył oprawę muzyczną tzw. „mszy beatowych” w krypcie Archikatedry w Katowicach. Według własnych słów, wywarł znaczący wpływ na scenę bluesową w Toruniu. Ma zwyczaj tworzyć obrazy przy dźwiękach muzyki.

</doc>
<doc id="5342777" url="https://pl.wikipedia.org/wiki?curid=5342777" title="Hulaj Połe">
Hulaj Połe

Hulaj Połe () – wieś na Ukrainie, w obwodzie charkowskim, w rejonie charkowskim, w hromadzie Nowa Wodołaha. W 2001 roku liczyła 158 mieszkańców.

</doc>
<doc id="5342778" url="https://pl.wikipedia.org/wiki?curid=5342778" title="Riabuchyne">
Riabuchyne



</doc>
<doc id="5342793" url="https://pl.wikipedia.org/wiki?curid=5342793" title="Matteo Dal-Cin">
Matteo Dal-Cin

Matteo Dal-Cin (ur. 14 stycznia 1991 w Ottawie) – kanadyjski kolarz szosowy.
Osiągnięcia.
Opracowano na podstawie:

</doc>
<doc id="5342794" url="https://pl.wikipedia.org/wiki?curid=5342794" title="Pier-Andre Cote">
Pier-Andre Cote



</doc>
<doc id="5342797" url="https://pl.wikipedia.org/wiki?curid=5342797" title="Fausto Cleva">
Fausto Cleva

Fausto Angelo Cleva (ur. 17 maja 1902 w Trieście, zm. 6 sierpnia 1971 w Atenach) – amerykański dyrygent pochodzenia włoskiego.
Życiorys.
Studiował w konserwatoriach w Trieście i Mediolanie. Debiutował jako dyrygent w 1920 roku mediolańskim Teatro Carcano, prowadząc "Traviatę" Giuseppe Verdiego. W tym samym roku wyemigrował do Stanów Zjednoczonych, w 1931 roku otrzymał obywatelstwo amerykańskie. Od 1921 do 1942 roku związany był z Metropolitan Opera w Nowym Jorku. W kolejnych latach dyrygował San Francisco Opera (1942–1944 i 1949–1955), Chicago Opera (1944–1946) i Cincinnati Summer Opera (1944–1963). Od 1950 roku związany ponownie z nowojorską Metropolitan Opera, gdzie do swojej śmierci poprowadził 650 przedstawień operowych.
Zmarł podczas występu w ateńskim Odeonie Heroda Attyka.

</doc>
<doc id="5342798" url="https://pl.wikipedia.org/wiki?curid=5342798" title="Puchar Islandii w piłce siatkowej mężczyzn (2021/2022)">
Puchar Islandii w piłce siatkowej mężczyzn (2021/2022)

Puchar Islandii w piłce siatkowej mężczyzn 2021/2022 (oficjalnie Kjörísbikar karla 2021/2022) – 48. sezon rozgrywek o siatkarski Puchar Islandii zorganizowany przez Islandzki Związek Piłki Siatkowej ("Blaksamband Íslands", BLÍ). Zainaugurowany został 28 listopada 2021 roku. W walce o Puchar Islandii uczestniczyły kluby z Úrvalsdeild oraz 1. deild.
Rozgrywki składały się z I rundy, ćwierćfinałów oraz turnieju finałowego, w ramach którego rozegrane zostały półfinały i finał. We wszystkich rundach rywalizacja toczyła się w systemie pucharowym, a o awansie decydowało jedno spotkanie.
Turniej finałowy odbył się w dniach 1-3 kwietnia 2022 roku w Íþróttahúsið Digranes w Kópavogurze. Po raz drugi Puchar Islandii zdobył klub , który w finale pokonał . MVP finału wybrany został Radosław Rybak.
System rozgrywek.
W Pucharze Islandii w sezonie 2021/2022 uczestniczyło dziewięć drużyn. Rozgrywki składały się z I rundy, ćwierćfinałów, półfinałów i finału. Przed poszczególnymi rundami odbywało się losowanie, które wyłaniało pary meczowe. We wszystkich rundach rywalizacja toczyła się systemem pucharowym, a o awansie decydowało jedno spotkanie.

</doc>
<doc id="5342799" url="https://pl.wikipedia.org/wiki?curid=5342799" title="Derek Gee">
Derek Gee

Derek Gee (ur. 3 sierpnia 1997 w Ottawie) – kanadyjski kolarz szosowy i torowy. Olimpijczyk (2020).
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="5342800" url="https://pl.wikipedia.org/wiki?curid=5342800" title="Stoczki (Poniatowa-Kolonia)">
Stoczki (Poniatowa-Kolonia)

Stoczki – część kolonii Poniatowa-Kolonia w Polsce położona w województwie lubelskim, w powiecie opolskim, w gminie Poniatowa. Dawniej samodzielna miejscowość i gromada w gminie Godów.
W latach 1975–1998 miejscowość administracyjnie należała do ówczesnego województwa lubelskiego.

</doc>
<doc id="5342803" url="https://pl.wikipedia.org/wiki?curid=5342803" title="Plac Katedralny w Łodzi">
Plac Katedralny w Łodzi

Plac Katedralny im. Jana Pawła II (dawn. Rynek Bielnikowy, Rynek Fabryczny, pl. Fabryczny, pl. Szpitalny (lata 80. XIX w.), pl. ks. Ignacego Skorupki (1945–1949), pl. Katedralny (1949–1987), od 1988 pl. Katedralny im. Jana Pawła II) – plac położony przy ul. Piotrkowskiej w Łodzi.
Historia.
W latach 1824–1828, na południe od Nowego Miasta, pod nadzorem Rajmunda Rembielińskiego, utworzono osadę przemysłową, którą nazwano Łódka. W pierwszej kolejności wyznaczono 230 parcel wzdłuż ul. Piotrkowskiej przeznaczając je dla osadników trudniących się tkactwem bawełny i lnu. Podczas regulacji osady, dzisiejszy teren Placu Katedralnego, Rembieliński postanowił pozostawić dla siebie z zamysłem wybudowania domu mieszkalnego z ogrodem. Plany jednak zmienił i odsprzedał częściowo zabudowany plac Tytusowi Kopischowi, który mieszkał po drugiej stronie ulicy. Na początku lat 40. XIX w. władze miasta odkupiły plac od Kopischa.
Plac po raz pierwszy pojawił się na planie miasta Łodzi w 1841. Początkowo znajdowały się na nim jatki rzeźnicze oraz piekarnie. W wyniku wybudowania przy placu w latach 80. XIX w. szpitala św. Aleksandra, plac nazywano placem Szpitalnym. W 1902 rozpoczęto na środku placu budowę kościoła parafialnego pw. Stanisława Kostki (od 1921 bazyliki archikatedralnej). W 1988 po wizycie Jana Pawła II w łódzkiej katedrze, placowi nadano jego imię.
Plac zajmuje 2,74 ha.

</doc>
<doc id="5342810" url="https://pl.wikipedia.org/wiki?curid=5342810" title="Mark Margolis">
Mark Margolis

Mark Margolis (ur. 26 listopada 1939 w Filadelfii) – amerykański aktor. 
W 2012 roku był nominowany do Nagrody Emmy za rolę Hectora Salamanki w serialu "Breaking Bad". W tę samą postać wcielił się także w serialu "Zadzwoń do Saula", będącym prequelem "Breaking Bad". Odtwórca ról drugoplanowych m.in. w "Człowieku z blizną", "Zapaśniku", "Hannibalu", "Chwale". Wystąpił w sześciu filmach Darrena Aronofsky'ego.

</doc>
<doc id="5342812" url="https://pl.wikipedia.org/wiki?curid=5342812" title="Irina Kiriczenko">
Irina Kiriczenko



</doc>
<doc id="5342818" url="https://pl.wikipedia.org/wiki?curid=5342818" title="Kyryczenko">
Kyryczenko



</doc>
<doc id="5342822" url="https://pl.wikipedia.org/wiki?curid=5342822" title="Serie Master">
Serie Master

Serie Master – najwyższa klasa rozgrywek szachowych we Włoszech, organizowana od 1959 roku, wówczas jako Serie A. Zwycięzca ligi zostaje mistrzem kraju. 
Historia.
Pierwsza edycja ligi odbyła się w 1959 roku w Lerici, a mistrzem został AS Roma. W 1960 roku w hierarchii klubowej zainaugurowano rozgrywki Serie B, a rok później – Serie C. W sezonach 1986/1987, 1988/1989 i 1990/1991 mistrz Włoch był wyłaniany na podstawie wyników uzyskanych w Pucharze Włoch. W 1994 roku liga zmieniła nazwę na "Serie A1". Obecną nazwę otrzymała w 2005 roku.

</doc>
<doc id="5342825" url="https://pl.wikipedia.org/wiki?curid=5342825" title="Wodna Skała (Kołoczek)">
Wodna Skała (Kołoczek)

Skała Wodna – skała w grupie Skał Kroczyckich na wzniesieniu Kołoczek na Wyżynie Częstochowskiej, w obrębie wsi Kroczyce w województwie śląskim, powiecie zawierciańskim, w gminie Kroczyce. Lokalizację skał wzniesienia Kołoczek podaje rysunek na tablicy informacyjnej przy wejściu do rezerwatu przyrody Góra Zborów.
Skała Wodna przylega do Głowy Cukru i przez niektórych jest uznawana za jej część (w internetowym portalu wspinaczkowym opisana jest jako Głowa Cukru IV i Głowa Cukru V). Zbudowana jest z wapieni, ma wysokość 25 m, ściany pionowe z okapem i filarem. Znajduje się w lesie i uprawiana jest na niej wspinaczka skalna.
Drogi wspinaczkowe.
Na Wodnej Skale jest 19 dróg wspinaczkowych o trudności od VI.2+ do VI.6+ w skali Kurtyki. Na większości zamontowano stałe punkty asekuracyjne; ringi (r) i stanowisko zjazdowe (st), dwa ringi zjazdowe (drz) lub jeden ring zjazdowy (rz). Skała o dużej popularności wśród wspinaczy.

</doc>
<doc id="5342827" url="https://pl.wikipedia.org/wiki?curid=5342827" title="Puchar Świata w Rugby 7 (2022) – turniej kobiet">
Puchar Świata w Rugby 7 (2022) – turniej kobiet

Żeński turniej Pucharu Świata w Rugby 7 2022 odbył się w Kapsztadzie na Cape Town Stadium w dniach od 9 do 11 września 2022 roku i rywalizowało w nim szesnaście reprezentacji.
W pierwszej rundzie wyżej rozstawione zespoły łatwo pokonały swoich przeciwników, obsada półfinałów była natomiast taka sama, co w edycji 2018 – Australia, USA, Nowa Zelandia i Francja. W czwartym finale z rzędu zameldowały się Nowozelandki po zwycięstwie nad Francją, zaś Australijki po pokonaniu reprezentacji USA awansowały do decydującego pojedynku po raz pierwszy od inauguracyjnej edycji. W finale Maddison Levi zdobyła hat tricka walnie przyczyniając się do prowadzenia Australii w połowie drugiej części meczu 24:10, Nowa Zelandia zdołała jednak zdobyć jeszcze dwa przyłożenia. Po drugim z nich, zdobytym już po końcowej syrenie, Tenika Willison nie kopnęła celnie jednak przyłożenia prowadzącego do dogrywki, zatem mecz zakończył się zwycięstwem Australijek, które zdobyły tym samym drugi tytuł mistrzowski, brąz przypadł zaś Francuzkom. Najlepszą zawodniczką finału została uznana Sharni Williams. Najwięcej punktów zdobyła przedstawicielka triumaforek Faith Nathan wszystkie zdobywając z dziewięciu przyłożeń, zwyciężyła zatem również w tej klasyfikacji. Lilou Graciet otrzymała wyróżnienie "Breakthrough Player of the Tournament", a do najlepszej siódemki turnieju zostały wybrane Sarah Hirini, Michaela Blyde, Kelly Brazier, Charlotte Caslick, Faith Nathan, Chloé Pelle i Nadine Roos.
Informacje ogólne.
W połowie maja 2021 roku World Rugby przedstawiła schemat kwalifikacji oraz podała dokładne daty rozegrania turnieju – mecze zostały zaplanowane w dniach od 9 do 11 września 2022 roku na mieszczącym ponad pięćdziesiąt siedem tysięcy widzów Cape Town Stadium. Automatyczny awans do turnieju finałowego uzyskały półfinalistki poprzedniego Pucharu Świata, a także reprezentacja Południowej Afryki jako gospodarz turnieju. O pozostałych jedenaście miejsc odbywały się regionalne kwalifikacje zaplanowane na okres od sierpnia 2021 do lipca 2022 roku. Zrezygnowano natomiast z przyznawania kwalifikacji na podstawie wyników cyklu World Rugby Women’s Sevens Series. Na pięćdziesiąt dni przed rozpoczęciem imprezy, w lipcu 2022 roku, ogłoszono format zawodów. Podobnie jak w poprzedniej edycji turniej zaplanowano wyłącznie w systemie pucharowym. Zestawienie drabinki pucharowej ustalono na podstawie rozstawienia drużyn, dokonanego na podstawie punktów zebranych przez drużyny w turniejach WSS w sezonach 2019/2020 i 2021/2022, a w przypadku drużyn, które w nich nie uczestniczyły – na podstawie kwalifikacji do tych turniejów oraz rankingów regionalnych według stanu na lipiec 2022.
Sędziowie zawodów zostali wyznaczeni w czerwcu 2022 roku. Składy i charakterystyki zespołów podano dzień przed zawodami.
Zawody.
Cup.
1/8 finału
Ćwierćfinały
Półfinały o 5. miejsce
Półfinały
Mecz o 7. miejsce
Mecz o 5. miejsce
Mecz o 3. miejsce
Mecz o 1. miejsce
Plate.
Ćwierćfinały o 9. miejsce
Półfinały o 11. miejsce
Półfinały o 9. miejsce
Mecz o 15. miejsce
Mecz o 13. miejsce
Mecz o 11. miejsce
Mecz o 9. miejsce

</doc>
<doc id="5342833" url="https://pl.wikipedia.org/wiki?curid=5342833" title="Herb ziemi chełmińskiej">
Herb ziemi chełmińskiej



</doc>
<doc id="5342834" url="https://pl.wikipedia.org/wiki?curid=5342834" title="Thaleia Zariphopoulou">
Thaleia Zariphopoulou

Thaleia Zariphopoulou (ur. 1962) – grecka matematyczka, od 1999 profesor Uniwersytetu Teksańskiego w Austin. W pracy naukowej zajmuje się matematyką finansową.
Życiorys.
W 1984 ukończyła studia z elektrotechniki na Politechnice Narodowej w Atenach, a rok później z matematyki stosowanej na Uniwersytecie Browna. Stopień doktora uzyskała w 1989 na Uniwersytecie Browna, promotorem doktoratu był Wendell Helms Fleming. Karierę zawodową zaczynała na Uniwersytecie Browna, od 1999 jest profesorem Uniwersytetu Teksańskiego w Austin.
Swoje prace publikowała m.in. w czasopismach „Finance and Stochastics”, „SIAM Journal on Financial Mathematics” i „Mathematical Finance”, których jest również redaktorką.
W 2014 roku wygłosiła wykład sekcyjny na Międzynarodowym Kongresie Matematyków w Seulu, a w 2019 na konferencji Dynamics, Equations and Applications (DEA 2019).
Wypromowała kilkanaścioro doktorów

</doc>
<doc id="5342846" url="https://pl.wikipedia.org/wiki?curid=5342846" title="Peugeot e-308">
Peugeot e-308



</doc>
<doc id="5342847" url="https://pl.wikipedia.org/wiki?curid=5342847" title="Nicolae Drăganu">
Nicolae Drăganu

Nicolae Drăganu (ur. 18 lutego 1884 w Zagrze, zm. 17 grudnia 1939 w Klużu-Napoce) – rumuński filolog. Wymieniany jest wśród czołowych przedstawicieli klużańskiej szkoły językowej.
Życiorys.
Uczył się w szkole wiejskiej, a potem w Liceul Grăniceresc w Năsăud. W latach 1902–1906 studiował języki klasyczne oraz język i literaturę rumuńską na Uniwersytecie w Budapeszcie, gdzie również się doktoryzował. W pierwszych latach po ukończeniu studiów pracował jako nauczyciel w swoim dawnym liceum w Năsăud, a następnie wykładał na Uniwersytecie w Klużu język i literaturę rumuńską. W 1923 został wybrany członkiem korespondentem Akademii Rumuńskiej, a w 1939 jej członkiem rzeczywistym.

</doc>
<doc id="5342849" url="https://pl.wikipedia.org/wiki?curid=5342849" title="Halligan">
Halligan

Narzędzie Halligan (znana również jako Halligan, Halligan bar lub narzędzie typu chuligan) to narzędzie do forsowania przeszkód i zabezpieczeń używane przez strażaków.
Historia.
Narzędzie to zostało zaprojektowane w 1948 roku przez pierwszego zastępcę szefa straży pożarnej Nowego Jorku (FDNY) Hugha Halligana i zostało nazwane jego nazwiskiem. W tym samym roku pierwszy prototyp narzędzia Halligan został wykonany przez kowala Petera Clarke’a. Ponieważ zostało ono wynalezione przez strażaka z FDNY, to organizacja ta początkowo nie chciała go kupić, aby uniknąć wrażenia konfliktu interesów. Straż Pożarna Bostonu była pierwszym dużym klientem, który zakupił narzędzie Halligan, kupując po jednej sztuce dla każdej drużyny straży pożarnej w mieście. Narzędzie było na tyle popularne, że członkowie nowojorskich drużyn strażackich zaczęli je kupować za własne pieniądze, dopóki straż ostatecznie nie zdecydowała się na instytucjonalny zakup. Doprowadziło to stopniowo do powszechnego przyjęcia narzędzia w USA a później na całym świecie. Narzędzie Halligan stało się najbardziej wszechstronnym narzędziem ręcznym używanym przez ostatnie dekady do wielu zadań związanych ze zwalczaniem pożarów.
Konstrukcja.
Halligan jest uniwersalnym narzędziem do wyważania, skręcania, przebijania i łamania opartym o wcześniejsze narzędzie Kelly. Składa się z pazura (lub widelca), ostrza (klina lub ciesaka) oraz zwężającego się kilofa, który jest szczególnie przydatny w szybkim pokonywaniu wielu rodzajów zamkniętych drzwi.

</doc>
<doc id="5342851" url="https://pl.wikipedia.org/wiki?curid=5342851" title="MicroPort">
MicroPort

MicroPort – globalny projektant i producent urządzeń medycznych z siedzibą w Szanghaju, w Chinach. Projektuje i wytwarza produkty dla wielu dziedzin medycyny, w tym kardiologii, radiologii interwencyjnej, ortopedii i leczenia chirurgicznego.
W 2017 roku MicroPort został wybrany jako chińska firma innowacyjnych urządzeń medycznych.
W 2018 roku firma została uważana za jeden, ze 100 najlepszych producentów urządzeń medycznych.
W 2014 roku MicroPort rozszerzył działalność w Stanach Zjednoczonych. Firma ortopedyczna MicroPort ma siedzibę w Arlington, w stanie Tennessee. W 2018 roku rozszerzyła swoją działalność w Indiach.

</doc>
<doc id="5342853" url="https://pl.wikipedia.org/wiki?curid=5342853" title="Mikroport">
Mikroport



</doc>
<doc id="5342855" url="https://pl.wikipedia.org/wiki?curid=5342855" title="Microport">
Microport



</doc>
<doc id="5342859" url="https://pl.wikipedia.org/wiki?curid=5342859" title="Herb ziemi dobrzyńskiej">
Herb ziemi dobrzyńskiej

Herb ziemi dobrzyńskiej – herb ziemski, symbol księstwa dobrzyńskiego i późniejszej ziemi dobrzyńskiej, należącej do województwa inowrocławskiego i wchodzącej w skład Korony Królestwa Polskiego.
Blazonowanie.
W polu czerwonym głowa króla o włosach, brodzie i wąsach siwych, w koronie, z której wyrastają rogi bawole czarne, z kołnierzem złotym (niekiedy srebrnym).
Historia.
Pierwotny herb od samego początku wyobrażał głowę sędziwego człowieka z koroną na głowie. Dopiero nieco później pojawiały się wyrastające z korony rogi zwierzęcia; pod szyją widoczny był element stroju rycerskiego, tzw. obojczyka, bądź ozdobna lamówka szaty królewskiej. Od XIV wieku aż do drugiej połowy XVI wieku nie zawierał drugiej korony. Kazimierz Wielki, przedstawiony na herbie, miał jedną, królewską koronę. 
Herb w oryginalnej postaci pojawił się gdzieś między odzyskaniem ziemi dobrzyńskiej przez Kazimierza Wielkiego w 1343 roku, a II pokojem toruńskim w 1466 r. Wersja z dwiema koronami, jedną na głowie i jedną „szyjną” pojawiła się w opracowaniu B. Paprockiego z 1584 roku, już po upadku linii Jagiellonów.

</doc>
<doc id="5342860" url="https://pl.wikipedia.org/wiki?curid=5342860" title="2022 w sztukach plastycznych">
2022 w sztukach plastycznych



</doc>
<doc id="5342869" url="https://pl.wikipedia.org/wiki?curid=5342869" title="Radźki (obwód witebski)">
Radźki (obwód witebski)

Radźki (; ) – wieś na Białorusi, w obwodzie witebskim, w rejonie głębockim, w sielsowiecie Urzecze.
Historia.
W czasach zaborów w gminie Zaleś w powiecie dzisieńskim, w guberni wileńskiej Imperium Rosyjskiego
W latach 1921–1945 zaścianek a następnie wieś leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania prawosławnego i zadeklarowały polską przynależność narodową. Był tu 1 budynek mieszkalny. W 1931 w 7 domach zamieszkiwało 34 osoby.
Wierni należeli do parafii rzymskokatolickiej w Udziale i parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5342872" url="https://pl.wikipedia.org/wiki?curid=5342872" title="Władcy Modeny i Ferrary">
Władcy Modeny i Ferrary



</doc>
<doc id="5342876" url="https://pl.wikipedia.org/wiki?curid=5342876" title="Bücker Bü 180">
Bücker Bü 180

Bücker Bü 180 "Student" – dwumiejscowy niemiecki samolot sportowy i szkoleniowo-treningowy skonstruowany w zakładach Bücker-Flugzeugbau.
Historia.
Samolot Bücker Bü 180 "Student" został skonstruowany w zakładach Bücker-Flugzeugbau. Bü 180 był samolotem sportowym i treningowym. Prototyp samolotu został oblatany w listopadzie 1937 roku. Powstało tylko kilka egzemplarzy tego samolotu, ale stał się on podstawą do opracowania samolotów Bücker Bü 181 "Bestmann" oraz Bücker Bü 182 "Kornett".
Bücker Bü 180 był jednosilnikowym, dwumiejscowym, dolnopłatem o konstrukcji mieszanej. Skrzydła samolotu pokryte tkaniną wykonane były z drewna. Silnik samolotu był napędzany przez dwułopatowe śmigło również wykonane z drewna. W samolocie zastosowano podwozie stałe z kółkiem ogonowym. Załoga samolotu siedziała jeden za drugim w nieosłoniętych kabinach z możliwością ich przykrycia.

</doc>
<doc id="5342878" url="https://pl.wikipedia.org/wiki?curid=5342878" title="Ferdynand I (Król Neapolu)">
Ferdynand I (Król Neapolu)



</doc>
<doc id="5342880" url="https://pl.wikipedia.org/wiki?curid=5342880" title="Radźki (rejon głębocki)">
Radźki (rejon głębocki)

Radźki – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Urzecze.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Zalesie.
Powszechny Spis Ludności z 1921 roku nie podał danych dotyczących miejscowości. W 1931 w 3 domach zamieszkiwało 13 osób.
Wierni należeli do parafii rzymskokatolickiej w Udziale i parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5342883" url="https://pl.wikipedia.org/wiki?curid=5342883" title="Strongyloides stercoralis">
Strongyloides stercoralis



</doc>
<doc id="5342891" url="https://pl.wikipedia.org/wiki?curid=5342891" title="Rozdole (rejon głębocki)">
Rozdole (rejon głębocki)

Rozdole – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Zalesie.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 1 domu zamieszkiwało 8 osób.
Wierni należeli do parafii rzymskokatolickiej w Łużkach. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5342895" url="https://pl.wikipedia.org/wiki?curid=5342895" title="Rowy I">
Rowy I

Rowy I – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Zalesie.
Powszechny Spis Ludności z 1921 roku nie podał danych dotyczących miejscowosci. W 1931 w 1 domu zamieszkiwało 12 osób.
Wierni należeli do parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5342896" url="https://pl.wikipedia.org/wiki?curid=5342896" title="Rowy II">
Rowy II

Rowy I – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Zalesie.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 6 osób.
Wierni należeli do parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5342906" url="https://pl.wikipedia.org/wiki?curid=5342906" title="Yoshikazu Giga">
Yoshikazu Giga

Yoshikazu Giga – japoński matematyk, profesor Uniwersytetu Tokijskiego. W pracy naukowej zajmuje się równaniami różniczkowymi cząstkowymi.
Życiorys.
Swoje prace publikował m.in. w „Archive for Rational Mechanics and Analysis”, „Communications on Pure and Applied Mathematics”, „Duke Mathematical Journal” i „Acta Mathematica". Redaktor naczelny „Mathematische Annalen”.
W 2018 roku wygłosił wykład sekcyjny na Międzynarodowym Kongresie Matematyków w Rio de Janeiro, a w 2019 na konferencji Dynamics, Equations and Applications (DEA 2019).

</doc>
<doc id="5342909" url="https://pl.wikipedia.org/wiki?curid=5342909" title="Ludwik Izierski">
Ludwik Izierski

Ludwik Izierski (ur. 17 października 1873 w Wadowicach, zm. 6 lipca 1946 w Krakowie) – pułkownik audytor Wojska Polskiego.
Życiorys.
Urodził się 17 października 1873 w Wadowicach.
Na stopień nadporucznika audytora został awansowany ze starszeństwem z 1 listopada 1900. Służył wówczas w Galicyjskim Pułku Piechoty Nr 77 w Przemyślu na stanowisku audytora. Na stopień kapitana audytora 2. klasy został awansowany ze starszeństwem z 1 listopada 1902. W dalszym ciągu służył Galicyjskim Pułku Piechoty Nr 77 na stanowisku audytora.
Do 1913 służył w Galicyjskim Pułku Piechoty Nr 57 w Tarnowie na stanowisku audytora. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach. Na stopień majora audytora został awansowany ze starszeństwem z 1 listopada 1913. W tym sam roku został przeniesiony z Armii do cesarsko-królewskiej Obrony Krajowej. W 1914 był szefem Sądu Obrony Krajowej we Lwowie. W latach 1916–1918 był sędzią Sądu Dywizyjnego Obrony Krajowej we Lwowie. Na stopień podpułkownika audytora został awansowany ze starszeństwem z 1 maja 1917.
Od 1 listopada 1918 był kolejno szefem: Sądu Dywizyjnego Wojsk Polskich w Krakowie, Sądu Wojennego Okręgu Generalnego w Krakowie, Sądu Wojskowego Okręgu Generalnego w Krakowie i Wojskowego Sądu Okręgowego Nr V w Krakowie. 29 maja 1920 został zatwierdzony z dniem 1 kwietnia 1920 w stopniu pułkownika, w Korpusie Sądowym, w grupie oficerów byłej armii austro-węgierskiej. 3 maja 1922 został zweryfikowany w stopniu pułkownika ze starszeństwem od 1 czerwca 1919 i 19. lokatą w korpusie oficerów sądowych. Później został mianowany sędzią Najwyższego Sądu Wojskowego w Warszawie.
Został oskarżony o nadużycie władzy na stanowisku szefa WSO V z art. 101 austriackiej ustawy karnej i art. 104 wojskowego kodeksu karnego. Wojskowy Sąd Okręgowy Nr I w Warszawie pod przewodnictwem płk. KS Ernesta Artura Marschalko wydał wyrok uniewinniający. Prokuratura wniosła do Najwyższego Sądu Wojskowego „zażalenie nieważności przeciw temu wyrokowi”. Rozprawa wyznaczona na dzień 15 września 1924 nie odbyła się z powodu śmierci członka rodziny oskarżonego. 18 października 1924 Najwyższy Sąd Wojskowy, po wysłuchaniu referatu płk. KS Stanisława Śliwieńskiego, wniosku prokuratora ppłk KS Pawła Kindelskiego oraz przemówienia obrońcy adw. Stanisława Szurleja, zatwierdził wyrok sądu okręgowego w całej rozciągłości. Później został przeniesiony w stan spoczynku. W 1934, jako oficer stanu spoczynku pozostawał w ewidencji Powiatowej Komendy Uzupełnień Lwów Miasto.
Zmarł 6 lipca 1946 w Krakowie i został pochowany na cmentarzu Rakowickim. Był żonaty, miał córkę.
Ordery i odznaczenia.
Prawdopodobnie był też odznaczony Orderem Odrodzenia Polski.

</doc>
<doc id="5342910" url="https://pl.wikipedia.org/wiki?curid=5342910" title="Rudnica (rejon głębocki)">
Rudnica (rejon głębocki)

Rudnica (; ) – wieś na Białorusi, w obwodzie witebskim, w rejonie głębockim, w sielsowiecie Urzecze.
Historia.
W czasach zaborów wieś prywatna w gminie Zaleś w powiecie dzisieńskim, w guberni wileńskiej Imperium Rosyjskiego. W 1866 we wsi zamieszkiwało 41 osób, były tu 4 domy. Pod koniec XIX wieku należała do dóbr Urzecz, własność Korsaków.
W latach 1921–1945 wieś leżała w Polsce, w województwie wileńskim, w powiecie dziśnieńskim, w gminie Zalesie.
Według Powszechnego Spisu Ludności z 1921 roku zamieszkiwało tu 91 osób, wszystkie były wyznania prawosławnego i zadeklarowały polską przynależność narodową. Było tu 17 budynków mieszkalnych. W 1931 w 16 domach zamieszkiwało 100 osób.
Wierni należeli do parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5342916" url="https://pl.wikipedia.org/wiki?curid=5342916" title="Sacharewo (rejon głębocki)">
Sacharewo (rejon głębocki)

Sacharewo – dawna kolonia. Tereny, na których leżała, znajdują się obecnie na Białorusi, w obwodzie witebskim, w rejonie głębockim, w sielsowiecie Zalesie.
Historia.
W czasach zaborów w gminie Zalesie, w powiecie dzisieńskim, w guberni wileńskiej Imperium Rosyjskiego
W latach 1921–1945 kolonia leżała w Polsce, w województwie wileńskim, w powiecie dziśnieńskim, w gminie Zalesie.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwały 2 osoby.
Wierni należeli do parafii prawosławnej w Zalesiu. Miejscowość podlegała pod Sąd Grodzki w Łużkach i Okręgowy w Wilnie; właściwy urząd pocztowy mieścił się w Zalesiu.

</doc>
<doc id="5342918" url="https://pl.wikipedia.org/wiki?curid=5342918" title="Eliezer Greenberg (malarz)">
Eliezer Greenberg (malarz)

Eliezer Greenberg (Grinberg) (hebr. אליעזר גרינברג) (ur. 13 października 1912 we Lwowie, zm. 14 lutego 1965 w Kirjat Mockin w Izraelu) – izraelski malarz pochodzenia polskiego.
Życiorys.
Syn działacza syjonistycznego Jakuba Grinberga i Salomei z domu Grestenfeld. Od dzieciństwa stykał się z ideami działalności syjonistycznej, którymi dzielił się jego ojciec prowadząc w ich domu salon dyskusyjny. Duży wpływ na jego zainteresowania miał jeden z wujów, który w wolnym czasie zajmował się malarstwem. Po egzaminie dojrzałości rozpoczął naukę w Szkole Sztuk Zdobniczych we Lwowie. W 1932 zmarła jego siostra Bertha, a dwa lata później zmarł także jego ojciec. W tym samym roku Eliezer rozpoczął studia na Akademii Sztuk Pięknych im. Jana Matejki w Krakowie. Po wybuchu II wojny światowej został wcielony do Wojska Polskiego i walczył na froncie wschodnim, został schwytany przez żołnierzy Armii Czerwonej. Po krótkim pobycie w areszcie został zesłany do obozu jenieckiego, gdzie z trudem kontynuował malarstwo. Po podpisaniu układu Sikorski-Majski został objęty amnestią i uwolniony, pozostał w Związku Radzieckim. Został mianowany głównym projektantem teatru w Krzywym Rogu w Ukrainie, ożenił się z pisarką Jewgenią-Gilą Rajznberg, z którą miał córkę Ellę. W 1944 roku Eliezer Greenberg został przyjęty do Stowarzyszenia Malarzy Radzieckich i brał udział w kilku wystawach. Pod koniec 1945 Eliezer Greenberg razem z żoną i córką wrócił do Polski, odkrył wówczas, że większość jego rodziny zginęła w holokauście. Matka Salomea zginęła w 1942 podczas akcji w getcie lwowskim. Siostra Frida zginęła wraz z córką Swietłaną w 1942 w Tarnopolu, siostra Sabina zginęła w 1942, prawdopodobnie w obozie w Bełżcu, a siostra Blanka we Lwowie. Jedyną siostrą, która przeżyła, była Irena Kalenberg. Po krótkim pobycie Greenberg postanowił emigrować z bliskimi do Mandatu Palestyny, podczas pierwszego etapu podróży dotarli do Niemiec, gdzie urodziła się ich najmłodsza córka Szulamit. Do 1948 roku Eliezer był członkiem Stowarzyszenia Malarzy Żydowskich w Berlinie i prezentował swoje wojenne obrazy na kilku wystawach.
W dalszą podróż wyruszyli w 1949 i osiedlili się w obozie przejściowym w Hajfie. W 1952 przenieśli się do Kiriat Mockin, gdzie pracował jako nauczyciel w gimnazjum. Eliezer Greenberg został przyjęty w 1955 do lokalnego stowarzyszenia artystów i brał udział w kilku wystawach w całym kraju. W 1964 miał dwie wystawy, jedną w Brukseli, drugą w Luksemburgu. Zmarł w 1965 w Kiriat Mockin.
Twórczość Eliezera Greenberga obejmuje malarstwo olejne i akwarele, dorobek sprzed 1945 przepadł. Nieliczne obrazy i grafiki powstałe w Niemczech i w Izraelu obejmują krajobrazy i weduty. Oddzielną kolekcję stanowią tzw. obrazy wojenne, w których artysta odzwierciedlił swoje przeżycia z czasów II wojny światowej.

</doc>
<doc id="5342919" url="https://pl.wikipedia.org/wiki?curid=5342919" title="Camilla Shand">
Camilla Shand



</doc>
<doc id="5342926" url="https://pl.wikipedia.org/wiki?curid=5342926" title="Klatka (film)">
Klatka (film)



</doc>
<doc id="5342928" url="https://pl.wikipedia.org/wiki?curid=5342928" title="James Maynard">
James Maynard

James Maynard (ur. 10 czerwca 1987) – brytyjski matematyk, laureat Medalu Fieldsa z 2022 roku. W pracy naukowej zajmuje się analityczną teorią liczb, w szczególności liczbami pierwszymi.
Życiorys.
W latach 2005-09 studiował matematykę na University of Cambridge. Stopień doktora uzyskał w 2013 na Uniwersytecie Oksfordzkim, promotorem doktoratu był Roger Heath-Brown. Od 2018 jest profesorem na Uniwersytecie Oksfordzkim.
Swoje prace publikował m.in. w najbardziej prestiżowych czasopismach matematycznych świata: „Annals of Mathematics”, „Journal of the American Mathematical Society” i „Inventiones Mathematicae".
W 2018 roku wygłosił wykład sekcyjny na Międzynarodowym Kongresie Matematyków w Rio de Janeiro.
Wielokrotnie nagradzany, otrzymał m.in. SASTRA Ramanujan Prize w 2014, Whitehead Prize w 2015, Nagrodę EMS w 2016, Cole Prize in Number Theory w 2020 i Medal Fieldsa w 2022. W 2019 zdobył prestiżowy ERC Starting Grant. Od 2020 jest członkiem Academia Europaea.

</doc>
<doc id="5342929" url="https://pl.wikipedia.org/wiki?curid=5342929" title="Albatros Airways">
Albatros Airways

Albatros Airways – nieistniejąca albańska tania linia lotnicza, która działała w latach 2004–2006. Miała swoją siedzibę w Tiranie. Jego główną bazą był port lotniczy Tirana im. Matki Teresy. 
Linia powstała i rozpoczęła działalność 3 listopada 2004 roku. 1 września 2006 r. linia lotnicza została uziemiona przez albańskie władze lotnicze z powodu niepłaconych opłat.
Cele podróży.
Albatros Airways latały do następujących miejscowości (stan na lipiec 2006 r.):
Flota.
Fota Albatros Airways obejmuje (stan na sierpień 2006):

</doc>
<doc id="5342932" url="https://pl.wikipedia.org/wiki?curid=5342932" title="Wojna minerska">
Wojna minerska



</doc>
<doc id="5342933" url="https://pl.wikipedia.org/wiki?curid=5342933" title="Le Pâquier (Fryburg)">
Le Pâquier (Fryburg)

Le Pâquier (frp. "Le Patchi", hist. "Rinderweide") – gmina (fr. "commune"; niem. "Gemeinde") w Szwajcarii, w kantonie Fryburg, w okręgu Gruyère.
Demografia.
W Le Pâquier mieszka 1 338 osób. W 2020 roku 18,4% populacji gminy stanowiły osoby urodzone poza Szwajcarią.

</doc>
<doc id="5342935" url="https://pl.wikipedia.org/wiki?curid=5342935" title="Le Pâquier">
Le Pâquier

Szwajcaria:

</doc>
<doc id="5342936" url="https://pl.wikipedia.org/wiki?curid=5342936" title="Le Patchi">
Le Patchi



</doc>
<doc id="5342937" url="https://pl.wikipedia.org/wiki?curid=5342937" title="Rinderweide">
Rinderweide

Niemcy:
Szwajcaria:
Zobacz też:

</doc>
<doc id="5342939" url="https://pl.wikipedia.org/wiki?curid=5342939" title="Bas-Intyamon">
Bas-Intyamon

Bas-Intyamon – gmina (fr. "commune"; niem. "Gemeinde") w Szwajcarii, w kantonie Fryburg, w okręgu Gruyère. Leży w dolinie Intyamon.
Demografia.
W Bas-Intyamon mieszka 1 555 osób. W 2020 roku 17,6% populacji gminy stanowiły osoby urodzone poza Szwajcarią.
Transport.
Przez teren gminy przebiega droga główna nr 190.

</doc>
<doc id="5342942" url="https://pl.wikipedia.org/wiki?curid=5342942" title="Konfrontacje Filmowe">
Konfrontacje Filmowe

Konfrontacje Filmowe – przegląd najnowszych i najważniejszych filmów organizowany w czasach PRL-u i przez pierwsze lata wolnej Polski, na którym pokazywano filmy niedostępne w ramach regularnego repertuaru ówczesnych kin, w tym te nagrodzone na prestiżowych festiwalach międzynarodowych.
Historia imprezy.
Konfrontacje rozpoczęły się w 1958 roku pod nazwą Festiwal Festiwali Filmowych, w latach 60. XX wieku przemianowane zostały na Konfrontacje Filmowe. Z początku odbywały się tylko w Warszawie, w latach 70. i 80. XX wieku w takich kinach jak „Skarpa”, „Relaks”, „Moskwa” czy „Femina”. Później dotarły również do innych miast. W 1993 roku odbyły się po raz ostatni.
Konfrontacje stwarzały społeczeństwu, żyjącemu za żelazną kurtyną, okazję do obejrzenia najnowszych ambitnych filmów świata zachodniego. Przez lata zagościły na nich obrazy takich reżyserów, jak Ingmar Bergman ("Z życia marionetek" z 1980), Francis Ford Coppola ("Rozmowa" z 1974), Federico Fellini, Werner Herzog ("Stroszek" z 1976), Stanley Kubrick ("Mechaniczna pomarańcza" z 1971), Pier Paolo Pasolini, Ken Russell ("Diabły" z 1971), François Truffaut, Steven Spielberg (np. "Szczęki" z 1975). Dla równowagi program uzupełniano rodzimymi produkcjami i obrazami z innych krajów Bloku wschodniego.
Reaktywacja.
W 2022 roku Gutek Film reaktywował Konfrontacje, organizując je w 24 kinach studyjnych w dniach 9–18 września 2022.
Edycje festiwalu.
Program Konfrontacji 1981 roku obejmował następujące filmy:

</doc>
<doc id="5342943" url="https://pl.wikipedia.org/wiki?curid=5342943" title="Krzysztof Szmigiero">
Krzysztof Szmigiero

Krzysztof Szmigiero (ur. 29 maja 1956, zm. 12 września 2022) – polski gitarzysta rockowy, członek zespołów Lombard i Turbo.
Życiorys.
Był pierwszym gitarzystą poznańskiego zespołu Lombard z którym występował przez kilka miesięcy w 1981 roku, nagrywając w tym czasie między innymi pierwsze wersje takich późniejszych przebojów, jak „Przeżyj to sam”, „Dworzec pełen snów” czy „Droga pani z telewizji”. Nagrania z jego udziałem pojawiły się na albumie grupy pt. "Wolne od cła". Następnie był członkiem zespołu Anex. W 1984 roku był członkiem zespołu Turbo, a jego solówki pojawiły się w utworach „Już nie z Tobą” oraz „Wariacki taniec” z albumu "Smak ciszy". Był również związany z zespołem Green Revolution z którym nagrał ścieżkę dźwiękową do filmu "Na całość" w reżyserii Franciszka Trzeciaka z 1986 oraz na przełomie 1987 i 1988 materiał na drugą płytę, która ukazała się dopiero w 2022 pt. "Rewolucja zielona". Na początku lat 90. XX wieku współpracował również z zespołem Rezerwat przy albumach kompilacyjnych; "Zaopiekuj się mną" oraz "Portret". Współpracował także z zespołem Ich Troje w ramach prac nad płytami; "Intro", "ITI Cd.", i "3". Na koncie miał także nagrania i współprace z Maciejem Zembatym oraz zespołami EKT Gdynia i Trubadurzy.
Zmarł 12 września 2022.

</doc>
<doc id="5342946" url="https://pl.wikipedia.org/wiki?curid=5342946" title="Ośrodek Zapasowy Artylerii Konnej nr 2">
Ośrodek Zapasowy Artylerii Konnej nr 2

Ośrodek Zapasowy Artylerii Konnej nr 2 – oddział artylerii Wojska Polskiego II RP z okresu kampanii wrześniowej.
Ośrodek Zapasowy Artylerii Konnej nr 2 nie występował w pokojowej organizacji Wojska Polskiego. Był jednostką formowaną zgodnie z planem mobilizacyjnym „W” w Zamościu, w II rzucie mobilizacji powszechnej. Jednostką mobilizującą był 2 dywizjon artylerii konnej.
Historia i formowanie.
W ramach mobilizacji powszechnej w jej II rzucie z kadry i nadwyżek rezerwistów: 2 dywizjonu artylerii konnej z Dubna, 5 dywizjonu artylerii konnej z Oświęcimia, 6 dywizjonu artylerii konnej ze Stanisławowa i 13 dywizjonu artylerii konnej z Brodów. Zmobilizowano Ośrodek Zapasowy Artylerii Konnej nr 2. Ośrodek ten miał za zadanie przeszkolenie uzupełnień i formowanie plutonów i baterii marszowych II serii, dla jednostek zmobilizowanych przez 2, 5, 6 i 13 dak.
Etat OZAK nr 2 w/g planu mobilizacyjnego przewidywał:
Zgodnie z planem mobilizacyjnym OZAK nr 2 miał rozpocząć działanie 7 dnia mobilizacji powszechnej. Pod koniec sierpnia do koszar 3 pułku artylerii lekkiej Legionów przybyła grupa oficerów z 2 dak, która miała zadanie przejęcia koszar dla Ośrodka. Jednakże w koszarach przebywał 3 pal Leg., który miał również mobilizować się w I rzucie mobilizacji powszechnej do 6 września i pozostałymi jednostkami mobilizowanymi w I i II rzucie mobilizacji z terminami do 6 i 8 września. Częściowo jednostki mobilizowane były na miejscu w koszarach i dzieliły koszary z mobilizowanym OZAK nr 2, a następnie w okolicznych wsiach. 2 września zgodnie z rozkazem Naczelnego Wodza i Ministra Spraw Wojskowych przyspieszono mobilizację jednostek II rzutu o 2 dni. Do koszar w Zamościu pierwszy przybył z Dubna 3 września transport z Oddziałem Nadwyżek 2 dak. Z uwagi na mobilizacje 3 pal, 42 dal, II/51 pal, baterię marszową 3 pal i inne drobne pododdziały. W koszarach i magazynach przewidzianych dla wyposażenia Ośrodka, brakowało koni pociągowych, uprzęży, umundurowania, wyposażenia, broni ręcznej i maszynowej. Prawdopodobnie znajdowało się 8 armat kal. 75 mm wz.1902/26. Rano 8 września do Ośrodka przybył OZN 6 dak, tego samego dnia prawdopodobnie dojechał też OZN 13 dak. Jako ostatni dojechał 10 września o godz. 4.00 OZN 5 dak. W Ośrodku były tylko dwa ckm wz. 1914 „Hotchkins”. 
Działania organizacyjne i bojowe.
Mjr Witold Płotnicki z 13 dak jako dowódca podjął organizację Ośrodka Zapasowego Artylerii Konnej nr 2 z chwilą przybycia 3 września do Zamościa pierwszego transport OZN 2 dak, pod dowództwem kpt. Tadeusza Plucińskiego. Wśród oficerów z 2 dak byli kpt. Tadeusz Pluciński, por. Piotr Czartoryski, por. rez. Szeptycki i 4 innych. Z uwagi na pierwszy nalot lotnictwa niemieckiego na Zamość 3 września, organizacja OZAK nr 2 odbywała się w okolicznych wsiach, ewakuowano tam część przywożonych materiałów, sprzętu, konie, wozy i broń. Część mienia, zapasów furażu i żywności, a także kancelarie złożono w magazynach lub koszarach. 8 września rano do Zamościa dotarł transport kolejowy z OZN 6 dak pod dowództwem kpt. Stanisława Szewalskiego. Wraz z nadwyżkami przybyli por. Marian Litwinów, por. Tadeusz Jasiewicz. W tym samym okresie przybył transportem OZN 13 dak. Jako ostatni do Ośrodka dołączył OZN 5 dak pod dowództwem kpt. Franciszka Jaglarza. Wśród oficerów byli por. Lucjan Nowakowski, ppor. Lech Neiwitz, ppor. rez. Stefan Wlekiński, 2 -3 innych oficerów i 2 podchorążych. 9 września do wzmocnienia obrony przeprawy w Puławach, został sformowany i wysłany działon artylerii, bez koni pod dowództwem por. rez. Ludwika Bilińskiego, załadowany na samochody ciężarowe. Dalsze jego losy nie są znane. Do Ośrodka wcielono też grupę oficerów, podchorążych oraz podoficerów i kanonierów rezerwy w Zamościu i okolicach. Na dzień 10 września OZAK nr 2 miał liczyć ok. 40 oficerów, 2000 szeregowych. W wyniku nalotu w dniu 10 września poległ 1 oficer i 5 szeregowych. Ze względu na zagrożenie atakiem na Zamość, od południa przez niemiecki XXII Korpus Armijny (mot.), rozkazem dowódcy OK II rozpoczęto ewakuację Ośrodka w nocy 10/11 września. Ośrodek wymaszerował w sile ok. 30 oficerów, 500 szeregowych, 400 koni i wozów taborowych. Ośrodek otrzymał w uzupełnieniu dodatkowo niewielką ilość broni strzeleckiej (indywidualnej i maszynowej) - kilka sztuk km i kilkadziesiąt karabinków. Marsz OZAK nr 2 wykonano po trasie: Moniatycze, Horodło, Uściług do Włodzimierza Wołyńskiego, gdzie dotarto w nocy 14/15 września. W trakcie marszu rozkazem dowódcy OK II gen. bryg. Mieczysław Smorawińskiego, od 12 września dowódcy formowanej Grupy „Włodzimierz” gen. bryg. Kazimierzowi Sawickiemu, podporządkowano mu Ośrodki Zapasowe, w tym OZAK nr 2 mjr. Witolda Płotnickiego. Na jego rozkaz ze stanu Ośrodka sformowano jedną lub dwie baterie z sześcioma działonami. Bateria lub dwie baterie zostały podporządkowane dowódcy Zgrupowania Kawalerii ppłk. Kazimierzowi Halickiemu. Zgrupowanie wzmocnione zostało batalionem marszowym 43 pułku piechoty i artylerią konną z OZAK nr 2, miało bronić linii rzeki Bug na odcinku Włodzimierz Wołyński, Sokal. 13 września bateria (baterie) artylerii konnej, zajęły stanowiska ogniowe wraz z batalionem marszowym 43 pp i I dywizjonem konnym Zgrupowania Kawalerii, prowadziły obronę węzła drogowego w Sokalu. Dalsze losy baterii artylerii konnej z OZAK nr 2, nie są znane, prawdopodobnie podzieliły los Grupy „Włodzimierz”. Z uwagi na rozpoczęcie walk na linii Bugu i w okolicach Włodzimierza Wołyńskiego przez Grupę „Włodzimierz”, główne siły OZAK nr 2 podjęły dalszy marsz w nocy 15/16 września na wschód. W rejonie Poniczowa wydzielono ze składu OZAK nr 2 ostatni działon pod dowództwem ppor. rez. Jerzego Dworakowskiego i wysłano do rejonu Włodzimierza Woł. celem wsparcia obrony miasta. 17 września Ośrodek osiągnął miejscowość Rożyszcze. Ze względu na agresję sowiecką i natknięcie się na oddziały sowieckie wycofał się Ośrodek do okolic wsi Kijaże. 18 września zdemobilizowano żołnierzy zamieszkałych na wschód od Bugu z mniejszości narodowych i podjęto marsz z pozostałymi na zachód. W trakcie całego marszu prowadzono potyczki z bandami ukraińskimi. Maszerowano przez Kisielin, w okolice Włodzimierza Wołyńskiego. 21 września osiągnięto Horodło, podczas przeprawy przez Bug, pozostałości Ośrodka zostały ostrzelane przez czołgi sowieckie. Jedna z baterii tzw. „graniczna” (bez armat) ośrodka prawdopodobnie złożona z nadwyżek 5 i 6 dak weszła w skład Grupy „Chełm” płk. Władysława Płonki. 22 września OZAK nr 2 dotarł do Wielkich Strzelców, gdzie dwa dni odpoczywano. Po podjęciu marszu, 25 września Ośrodek dotarł do Rejowca, gdzie kolumna marszowa została zaatakowana przez 3 samoloty sowieckie. Tego dnia pozostałość Ośrodka weszła w skład Grupy „Kowel” płk. dypl. Leona Koca. Dalszy marsz poprzez Janów Lubelski wiązał się z walką o miasto z oddziałami niemieckimi, w których artylerzyści konni uczestniczyli. Po walkach artylerzyści konni z Ośrodka dotarli 30 września do Momot Górnych, gdzie stoczono walki z oddziałami sowieckimi. 2 października wraz z Grupą Operacyjną płk. dypl. Tadeusza Zieleniewskiego, resztki Ośrodka skapitulowały przed wojskami sowieckimi. 
Obsada personalna OZAK nr 2.
Dowódca - mjr Witold Płotnicki (13 dak), ppłk Florian Hintz 
dowódca baterii typu A - kpt. Franciszek Jaglarz (5 dak)
dowódca baterii typu B „graniczna” - por. Tadeusz Jasiewicz (6 dak)?
Pozostała obsada nieznana.
Oficerowie którzy przybyli do OZAK nr 2 z OZN poszczególnych dak: 
2 dak - kpt. Tadeusz Pluciński, kpt. Jerzy Wierusz-Kowalski, por. Piotr Czartoryski, por. rez. Szeptycki, ppor. Eliasz Bujnicki, ppor. Edward Chrzanowski, ppor. Czesław Cisek, ppor. Stanisław Pollert.
6 dak - kpt. Stanisław Szewalski, por. Marian Litwinów, por. Tadeusz Jasiewicz, ppor. rez. Witold Renecki.
5 dak - por. Lucjan Nowakowski, ppor. Lech Neiwitz, ppor. Piotrowski, ppor. Sumiński, ppor. rez. Stefan Wlekiński, pchor. Jan Kunak, pchor. Mieczysław Reklewski, kpt. Antoni Zyromski, ppor. rez. Tadeusz Fusiecki, por. lek. Stanisław Maszewski, ogn. pchor. Adam Maciąg.
13 dak -? por. rez. Ludwik Biliński, ppor. rez. Jerzy Dworakowski.

</doc>
<doc id="5342949" url="https://pl.wikipedia.org/wiki?curid=5342949" title="Châtel-sur-Montsalvens">
Châtel-sur-Montsalvens

Châtel-sur-Montsalvens (frp. "Tsathi-chu-Monthêrvin", hist. "Kastels ob Montsalvens") – gmina (fr. "commune"; niem. "Gemeinde") w Szwajcarii, w kantonie Fryburg, w okręgu Gruyère. Leży nad jeziorem Lac de Montsalvens.
Demografia.
W Châtel-sur-Montsalvens mieszka 317 osób. W 2020 roku 23% populacji gminy stanowiły osoby urodzone poza Szwajcarią.
Transport.
Przez teren gminy przebiega droga główna nr 189.

</doc>
<doc id="5342950" url="https://pl.wikipedia.org/wiki?curid=5342950" title="Montsalvens">
Montsalvens

Szwajcaria:
Inne:
Zobacz też:

</doc>
<doc id="5342956" url="https://pl.wikipedia.org/wiki?curid=5342956" title="Paweł Krężel">
Paweł Krężel

Paweł Krężel, stosowano też zapis Paweł Krenzel (ur. 3 grudnia 1927 w Katowicach, zm. 12 maja 2004 tamże) – polski piłkarz.
Kariera piłkarska.
Wychowanek TuS Zalenze, czyli późniejszego KS 06 Załęże. Następnie występował w Stali Katowice, z którą w 1949 r. awansował do II ligi i wywalczył z drużyną 5 miejsce. W kolejnym sezonie katowicka Stal z Krężelem w składzie zajęła 2 miejsce w ligowej tabeli grupy wschodniej. Decyzją zrzeszenia metalowców (do którego należała Stal) drużyna z Katowic w kolejnym sezonie została zastąpiona drużyną Stali Starachowice. Wówczas część piłkarzy z Katowic trafiła do Stali Sosnowiec. W tym gronie znalazł się m.in. Krężel i Szymura. W 1954 r. wywalczył z sosnowiecką Stalą awans do I ligi. 20 marca 1955 r. w meczu Stal Sosnowiec – Górnik Radlin (wynik 4:0) zadebiutował w rozgrywkach I ligi. Tego dnia zdobył również 2 bramki. W listopadzie wraz z drużyną mógł poszczycić się tytułem wicemistrza Polski. 1 grudnia 1957 rozegrał ostatnie spotkanie w barwach klubu z Sosnowca. Był to mecz Legia Warszawa – Stal Sosnowiec 3:0. Po sezonie opuścił klub z Sosnowca i został grającym trenerem w Baildonie Katowice.
Statystyki piłkarskie.
W I lidze rozegrał 61 meczów i zdobył 25 bramek (w barwach Stali Sosnowiec).
Kariera trenerska.
Karierę piłkarską kończył w roli grającego trenera w Baildonie Katowice. Był również trenerem w HKS Szopienice. Przez wiele lat szkolił również młodzież w szkółce Stadionu Śląskiego Chorzów.

</doc>
<doc id="5342966" url="https://pl.wikipedia.org/wiki?curid=5342966" title="Szymon Czyż">
Szymon Czyż

Szymon Czyż (ur. 8 lipca 2001 w Gdyni) – polski piłkarz występujący na pozycji pomocnika w polskim klubie Raków Częstochowa.
Kariera klubowa.
Lazio.
W 2018 roku podpisał kontrakt z drużyną Lazio. Zadebiutował 28 października 2020 w meczu fazy grupowej Ligi Mistrzów UEFA przeciwko Club Brugge (1:1).
Warta Poznań.
W lipcu 2021 roku przeszedł do zespołu Warty Poznań. Zadebiutował 25 lipca 2021 w meczu Ekstraklasy przeciwko Śląskowi Wrocław (2:2).
Raków Częstochowa.
10 stycznia 2022 podpisał trzyipółletni kontrakt z klubem Raków Częstochowa. Zadebiutował 6 lutego 2022 w meczu Ekstraklasy przeciwko Wiśle Kraków (2:0). W sezonie 2021/22 jego zespół zdobył Puchar Polski, pokonując w finale Lecha Poznań (1:3). 9 lipca 2022 roku wystąpił w meczu o Superpuchar Polski, w którym jego zespół pokonał Lecha Poznań (0:2) i zdobył trofeum. 21 lipca 2022 zadebiutował w kwalifikacjach do Ligi Konferencji Europy UEFA w meczu przeciwko FK Astana (5:0). 11 września 2022 roku podczas meczu Ekstraklasy z Legią Warszawa doznał kontuzji zerwania więzadła krzyżowego przedniego.
Kariera reprezentacyjna.
Polska U-20.
W sierpniu 2021 roku otrzymał powołanie do reprezentacji Polski U-20. Zadebiutował 2 września 2021 w meczu U20 Elite League przeciwko reprezentacji Włoch U-20 (0:2).
Polska U-21.
W październiku 2020 roku otrzymał powołanie do reprezentacji Polski U-21. Zadebiutował 17 listopada 2020 w meczu eliminacji do Mistrzostw Europy U-21 2021 przeciwko reprezentacji Łotwy U-21 (3:1).

</doc>
<doc id="5342968" url="https://pl.wikipedia.org/wiki?curid=5342968" title="Sławomir Kamosiński">
Sławomir Kamosiński

Sławomir Kamosiński – polski historyk, dr hab. nauk humanistycznych, profesor uczelni Instytutu Prawa i Ekonomii Uniwersytetu Kazimierza Wielkiego.
Życiorys.
Ukończył naukę w Liceum Ogólnokształcącym w Nakle nad Notecią, oraz studia na Wydziale Historycznym Uniwersytetu im. Adama Mickiewicza w Poznaniu, 10 maja 1999 uzyskał doktorat za pracę "Przemiany w strukturze przemysłu wielkopolskiego w międzywojennym dwudziestoleciu", 2 czerwca 2008 habilitował się na podstawie pracy zatytułowanej "Mikroekonomiczny obraz przemysłu Polski Ludowej w latach 1950-1980 na przykładzie regionu kujawsko-pomorskiego".
Został zatrudniony na stanowisku profesora nadzwyczajnego i dyrektora w Instytucie Prawa, Administracji i Zarządzania na Wydziale Administracji i Nauk Społecznych Uniwersytetu Kazimierza Wielkiego.
Jest profesorem uczelni w Instytucie Prawa i Ekonomii Uniwersytetu Kazimierza Wielkiego.

</doc>
<doc id="5342970" url="https://pl.wikipedia.org/wiki?curid=5342970" title="Okręt (Kołoczek)">
Okręt (Kołoczek)

Okręt – skała w grupie Skał Kroczyckich na wzniesieniu Kołoczek na Wyżynie Częstochowskiej, w obrębie wsi Kroczyce w województwie śląskim, powiecie zawierciańskim, w gminie Kroczyce. Lokalizację skał wzniesienia Kołoczek podaje rysunek na tablicy informacyjnej przy wejściu do rezerwatu przyrody Góra Zborów.
Okręt znajduje się w lesie w sąsiedztwie skał Kajak i Żaglowiec. Zbudowany jest z wapieni, ma wysokość 10 m, ściany wspinaczkowe pionowe lub przewieszone. Uprawiana jest na nim wspinaczka skalna.
Drogi wspinaczkowe.
Na Okręcie są 4 drogi wspinaczkowe, wszystkie trudne (o trudności od VI.2 do VI.7+ w skali Kurtyki). Na wszystkich zamontowano stałe punkty asekuracyjne; ringi (r) i stanowisko zjazdowe (st) lub ring zjazdowy (rz). Jest też jeden projekt. Skała o średniej popularności wśród wspinaczy.

</doc>
<doc id="5342972" url="https://pl.wikipedia.org/wiki?curid=5342972" title="Radosław Krajewski">
Radosław Krajewski

Radosław Andrzej Krajewski – polski prawnik, dr hab. nauk prawnych, profesor uczelni i dyrektor Instytutu Prawa i Ekonomii Uniwersytetu Kazimierza Wielkiego.
Życiorys.
Ukończył naukę w Liceum Ogólnokształcącym w Rypinie, a w 1998 studia w zakresie prawa na Uniwersytecie Mikołaja Kopernika w Toruniu, 21 stycznia 2003 obronił pracę doktorską "Prawna ochrona życia człowieka w prawie polskim i prawie kanonicznym. Studium porównawcze nad zagadnieniami kontrowersyjnymi", 19 kwietnia 2011 habilitował się na podstawie pracy zatytułowanej "Prawa i obowiązki seksualne małżonków. Studium prawne nad normą i patologią zachowań".
Został zatrudniony na stanowisku profesora nadzwyczajnego w Szkole Wyższej im. Pawła Włodkowica w Płocku, w Instytucie Prawa, Administracji i Zarządzania na Wydziale Administracji i Nauk Społecznych Uniwersytetu Kazimierza Wielkiego, oraz na Wydziale Administracji Wyższej Szkole Humanistycznej i Ekonomicznej we Włocławku.
Jest profesorem uczelni i dyrektorem w Instytucie Prawa i Ekonomii Uniwersytetu Kazimierza Wielkiego.
Awansował na stanowisko dziekana na Wydziale Administracji i Nauk Społecznych Uniwersytetu Kazimierza Wielkiego.
Jest autorem kilkudziesięciu publikacji z zakresu prawa.

</doc>
<doc id="5342975" url="https://pl.wikipedia.org/wiki?curid=5342975" title="Leśna Kulista">
Leśna Kulista

Leśna Kulista lub Leśna Kulisa – skała w grupie Skał Kroczyckich na wzniesieniu Kołoczek na Wyżynie Częstochowskiej, w obrębie wsi Kroczyce w województwie śląskim, powiecie zawierciańskim, w gminie Kroczyce. Lokalizację skał wzniesienia Kołoczek podaje rysunek na tablicy informacyjnej przy wejściu do rezerwatu przyrody Góra Zborów.
Leśna Kulista jest najdalej na północ wysuniętą skałą wspinaczkową wzniesienia Kołoczek. Znajduje się w lesie po północnej stronie Dziewicy i niżej, na północnym stoku tego wzniesienia. Zbudowana jest z wapieni i ma wysokość 10–15 m, ściany wspinaczkowe pionowe lub przewieszone. Uprawiana jest na niej wspinaczka skalna.
Drogi wspinaczkowe.
Na Leśnej Kulistej jest 5 dróg wspinaczkowych o trudności od VI+ do VI.73 w skali Kurtyki. Na wszystkich zamontowano stałe punkty asekuracyjne; ringi (r) i stanowisko zjazdowe (st) lub ring zjazdowy (rz). Jest też jeden projekt. Skała o małej popularności wśród wspinaczy.
Obok Leśnej Kulistej znajduje się niewielka skała Cyklop z jedną drogą wspinaczkową.

</doc>
<doc id="5342976" url="https://pl.wikipedia.org/wiki?curid=5342976" title="Kacykowiec żółtosterny">
Kacykowiec żółtosterny

Kacykowiec żółtosterny ("Cacicus cela") – gatunek średniej wielkości ptaka z rodziny kacykowatych (Icteridae); szeroko rozpowszechniony w nizinnych, wiecznie zielonych lasach od Panamy i Trynidadu na południe do Peru, Boliwii i środkowej Brazylii. Jest uznawany za gatunek najmniejszej troski.
Systematyka.
Gatunek po raz pierwszy zgodnie z zasadami nazewnictwa binominalnego opisał Karol Linneusz, nadając mu nazwę "Parus Cela". Opis ukazał się w 1758 roku w 10. edycji "Systema Naturae". Jako miejsce typowe autor błędnie wskazał "in Indiis"; w 1906 roku Carl Eduard Hellmayr dokonał zamiany na Surinam. Zwykle wyróżnia się trzy podgatunki:
Na liście ptaków świata opracowywanej we współpracy BirdLife International z autorami HBW (6. wersja online: grudzień 2021) podgatunki "flavicrissus" i "vitellinus" zostały wydzielone do osobnego gatunku – Cacicus flavicrissus. Tak też klasyfikuje je Międzynarodowa Unia Ochrony Przyrody (IUCN), która stosuje ujęcie systematyczne według tej listy. 
Morfologia.
Nieduży ptak ze średniej wielkości, grubym u nasady, dosyć długim i szpiczastym, bladym w kolorze kości słoniowej dziobem. Tęczówki błękitne u samców i szare u samic. Nogi czarniawe. Ptak o czarnym upierzeniu z lekkim niebieskawym połyskiem, z cytrynowożółtymi pokrywami drugiego rzędu, pokrywami podogonowymi, kuprem i pokrywami nadogonowymi. Dymorfizm płciowy uwidacznia się głównie w tym, że samce są o około 20% większe od samic. Długość ciała z ogonem: samce 27–29 cm, samice 23–25 cm; masa ciała: samce 106,3 ± 7,5 g, samice 68,9 ± 3,6 g.
Zasięg występowania.
Kacykowiec żółtosterny występuje:
Jest gatunkiem osiadłym. Jego zasięg występowania według szacunków organizacji BirdLife International obejmuje 11,2 mln km².
Ekologia.
Głównym habitatem kacykowca żółtosternego są obrzeża nizinnych lasów deszczowych, obecnie często zagospodarowane przez człowieka. Występuje na pastwiskach, wzdłuż dróg i innych stworzonych przez człowieka biotopach. Jest gatunkiem przede wszystkim owadożernym. Jego głównymi składnikami diety są świerszczowate, pasikonikowate oraz pająki z rodziny krzyżakowatych. W górnych partiach lasu polują także na gąsienice i inne bezkręgowce. Dorosłe osobniki jedzą również owoce, nasiona i nektar drzew. Do ulubionych należą owoce "Ficus trigona" i "Quararubea cordata". Jest gatunkiem osiadłym.
Rozmnażanie.
Kacykowiec żółtosterny żyje w koloniach od 2 do nawet 250 gniazd, samce są poliginiczne. Samice budują wiszące gniazda często w sąsiedztwie gniazd os z podrodziny Polistinae, które zapewniają dodatkową ochronę przed drapieżnymi ssakami i gadami. Samce nie uczestniczą w budowie gniazda, wysiadywaniu jaj i karmieniu piskląt. Najbardziej dominujące osobniki łączą się z wieloma samicami (od 1 do 27), natomiast te mniej dominujące spełniają w kolonii inne zadanie, bronią kolonię przed drapieżnikami. Kolonie kacykowca żółtosternego są narażone na drapieżnictwo ze strony m.in. kapucynek czubatych, kapucynek białoczelnych, sajmiri wiewórczych, tukanów czerwonodziobych, karakar czarnych, urubiting czarnych i kilku gatunków węży. Gniazda są także atakowane przez starzyka wielkiego.
Budowa gniazd.
Gniazda budowane są wyłącznie przez samice w formie wiszącego worka w ciasnych skupiskach zazwyczaj 20–200 w kolonii. Kolonia obejmuje jedno lub dwa drzewa. Budowa gniazda zajmuje od 8 do 20 dni. W lęgu samica składa 2 jasnoniebieskie lub białe jaja z ciemnymi plamami, każde o masie 5–6 g. Inkubacja rozpoczyna się z chwilą złożenia drugiego jaja i trwa 13–15 dni. Po wykluciu pisklęta są karmione wyłącznie przez samicę, opuszczają gniazdo po około 25 dniach. Długość generacji jest określana na 3,6 lat.
Status.
W Czerwonej księdze gatunków zagrożonych IUCN kacykowiec żółtosterny jest klasyfikowany jako gatunek najmniejszej troski (LC – "Least Concern"). Liczebność populacji nie została oszacowana, zaś jej trend oceniany jest jako umiarkowanie spadkowy. Gatunek opisywany jest jako pospolity.
Od 2016 roku IUCN klasyfikuje podgatunki "flavicrissus" i "vitellinus" jako osobny gatunek – Cacicus flavicrissus; także zalicza go do kategorii najmniejszej troski, a trend jego liczebności ocenia jako umiarkowanie spadkowy.

</doc>
<doc id="5342977" url="https://pl.wikipedia.org/wiki?curid=5342977" title="Kristina Gunczewa">
Kristina Gunczewa

Kristina Gunczewa (ur. 24 marca 1994) – bułgarska siatkarka, reprezentantka kraju, grająca na pozycji rozgrywającej. 
Jej ojciec Stojan Gunczew jest trenerem siatkarskim.
Sukcesy klubowe.
Liga bułgarska:
Puchar Bułgarii:
Liga rumuńska:

</doc>
<doc id="5342978" url="https://pl.wikipedia.org/wiki?curid=5342978" title="Przemysław Kawka">
Przemysław Kawka

 
Przemysław Kawka (ur. 6 maja 1990) – statystyk siatkarski oraz asystent trenera.
Jego ojciec Waldemar Kawka jest trenerem siatkarskim.
Jako asystent trenera.
Sukcesy klubowe.
Superpuchar Polski:
Puchar Polski:
Liga polska:
Puchar CEV:
Liga turecka:
Sukcesy reprezentacyjne.
Liga Europejska:

</doc>
<doc id="5342979" url="https://pl.wikipedia.org/wiki?curid=5342979" title="Ilja Fiodorow">
Ilja Fiodorow

Ilja Fiodorow (ros. Илья Фёдоров; ur. 1 sierpnia 2002 w Nowoczeboksarsku) – rosyjski siatkarz, grający na pozycji libero. 
Sukcesy klubowe.
Puchar Rosji:
Liga rosyjska:
Sukcesy reprezentacyjne.
Mistrzostwa Świata Kadetów:
Mistrzostwa Europy Juniorów:
Mistrzostwa Świata Juniorów:

</doc>
<doc id="5342981" url="https://pl.wikipedia.org/wiki?curid=5342981" title="Monika Chrtianska">
Monika Chrtianska

Monika Chrtianska (ur. 18 listopada 1996 w Zwoleniu) – austriacka siatkarka pochodzenia słowackiego, reprezentantka kraju, grająca na pozycji przyjmującej. 
Jej ojciec Štefan Chrtiansky jest trenerem siatkarskim, a w przeszłości był siatkarzem. Również brat Štefan Chrtiansky Jr uprawia siatkówkę.
Sukcesy klubowe.
Puchar Austrii:
Mistrzostwo Austrii:
Mistrzostwo Szwajcarii:
Superpuchar Szwajcarii:
Sukcesy reprezentacyjne.
Liga Europejska – Srebrna:

</doc>
<doc id="5342985" url="https://pl.wikipedia.org/wiki?curid=5342985" title="Córki, Mama i Tata">
Córki, Mama i Tata



</doc>
<doc id="5342988" url="https://pl.wikipedia.org/wiki?curid=5342988" title="Rajd Pneumant 1971">
Rajd Pneumant 1971

Rajd Pneumant 1971 (11. Rallye DDR - Pneumant Rallye) – 11 edycja rajdu samochodowego Rajd Pneumant rozgrywanego w NRD. Rozgrywany był od 17 do 20 marca 1971 roku. Była to trzecia runda Rajdowych Mistrzostw Europy w roku 1971 oraz druga runda Rajdowych Mistrzostw NRD.

</doc>
<doc id="5342989" url="https://pl.wikipedia.org/wiki?curid=5342989" title="Ford Escort GT">
Ford Escort GT



</doc>
<doc id="5342990" url="https://pl.wikipedia.org/wiki?curid=5342990" title="Austin Mini Cooper">
Austin Mini Cooper



</doc>
<doc id="5342995" url="https://pl.wikipedia.org/wiki?curid=5342995" title="Karol Fryderyk Hohenzollern">
Karol Fryderyk Hohenzollern



</doc>
<doc id="5342999" url="https://pl.wikipedia.org/wiki?curid=5342999" title="Alfred Evers">
Alfred Evers

Alfred „Fred” Evers (ur. 13 maja 1935 w Eupen, zm. 19 listopada 2018 tamże) – belgijski polityk, samorządowiec i przedsiębiorca, parlamentarzysta i senator, wieloletni burmistrz Eupen, w latach 1999–2004 przewodniczący Parlamentu Niemieckojęzycznej Wspólnoty Belgii.
Życiorys.
Zawodowo pracował jako przedsiębiorca. Był dyrektorem w różnych firmach z branży transportu i nieruchomości, zasiadał we władzach spółki komunalnej. Kierował także FEBETRA, krajową federacją przedsiębiorstw z branży transportu i logistyki. Zaangażował się w działalność polityczną w ramach liberalnego ugrupowania Partei für Freiheit und Fortschritt. W latach 1974–1977 i 1978–1985 zasiadał w Izbie Reprezentantów, był również dokooptowanym członkiem Senatu m.in. z ramienia prowincji (1977–1978 i 1985–1995). W różnych okresach należał ponadto do rady miejskiej Eupen, rady prowincji Liège (1988–1994), rad Francuskiej Wspólnoty Belgii i Regionu Walońskiego (1988–1999), a także pozostawał burmistrzem Eupen (1977–2000). Od 1977 zasiadał w radzie Niemieckojęzycznej Wspólnoty Belgii, przekształcanej następnie w radę kulturową (1984) i parlament (2004) – początkowo jako oddelegowany, w 1995 po raz pierwszy wybrany w wyborach bezpośrednich. W kadencji 1999–2004 zajmował stanowisko przewodniczącego tego gremium, odszedł z niego po wyborach z 2009. Od 2012 do 2013 był radnym i aldermanem (członkiem władz miejskich) w Eupen, odpowiedzialnym za finanse, odszedł z funkcji ze względów zdrowotnych.

</doc>
<doc id="5343001" url="https://pl.wikipedia.org/wiki?curid=5343001" title="Michał Drucki-Sokoliński (zm. 1621)">
Michał Drucki-Sokoliński (zm. 1621)



</doc>
<doc id="5343002" url="https://pl.wikipedia.org/wiki?curid=5343002" title="Daria Dugina">
Daria Dugina



</doc>
<doc id="5343004" url="https://pl.wikipedia.org/wiki?curid=5343004" title="Małgorzata Hohenzollern-Sigmaringen">
Małgorzata Hohenzollern-Sigmaringen



</doc>
<doc id="5343008" url="https://pl.wikipedia.org/wiki?curid=5343008" title="Druccy-Sokolińscy">
Druccy-Sokolińscy



</doc>
<doc id="5343009" url="https://pl.wikipedia.org/wiki?curid=5343009" title="Michał Karol Drucki-Sokoliński">
Michał Karol Drucki-Sokoliński



</doc>
<doc id="5343010" url="https://pl.wikipedia.org/wiki?curid=5343010" title="Michał Drucki-Sokoliński">
Michał Drucki-Sokoliński



</doc>
<doc id="5343012" url="https://pl.wikipedia.org/wiki?curid=5343012" title="Drucki-Sokoliński">
Drucki-Sokoliński



</doc>
<doc id="5343013" url="https://pl.wikipedia.org/wiki?curid=5343013" title="Jan Drucki-Sokoliński">
Jan Drucki-Sokoliński



</doc>
<doc id="5343014" url="https://pl.wikipedia.org/wiki?curid=5343014" title="Jerzy Drucki-Sokoliński">
Jerzy Drucki-Sokoliński



</doc>
<doc id="5343015" url="https://pl.wikipedia.org/wiki?curid=5343015" title="Krzysztof Drucki-Sokoliński">
Krzysztof Drucki-Sokoliński



</doc>
<doc id="5343016" url="https://pl.wikipedia.org/wiki?curid=5343016" title="Hrehory Drucki-Horski">
Hrehory Drucki-Horski



</doc>
<doc id="5343019" url="https://pl.wikipedia.org/wiki?curid=5343019" title="Manfred Schunck">
Manfred Schunck

Manfred Schunck (ur. 19 września 1941 w Eupen) – belgijski samorządowiec i farmaceuta, w latach 1994–1999 przewodniczący Parlamentu Niemieckojęzycznej Wspólnoty Belgii.
Życiorys.
Uczył się w humanistycznej szkole średniej Collège Patronné w Eupen. Studiował nauki przyrodnicze na Université de Namur (1958–1960) i farmację na Katholieke Universiteit Leuven (1960–1963), kształcił się też w zakresie etyki. Następnie odbył obowiązkową służbę wojskową i od 1965 prowadził aptekę w Eupen (w 2006 przekazał ją córce). Był wiceszefem zrzeszenia aptek regionu Eupen-Verviers i sekretarzem generalnym stowarzyszenia aptekarzy katolickich. Pracował przez 10 lat jako wykładowca zarządzania w branży farmaceutycznej na KU Leuven. W latach 90. działał w stowarzyszeniu Farmaceuci bez Granic na terenie Bośni i Hercegowiny.
Zaangażował się w działalność polityczną w ramach chadeckiego ugrupowania Partia Chrześcijańsko-Społeczna, był m.in. radnym miejskim Eupen. W 1990 wybrany po raz pierwszy do rady kulturowej Niemieckojęzycznej Wspólnoty Belgii (przekształconej następnie w parlament wspólnotowy). W 1994 objął funkcję jej przewodniczącego po wyborze Mathieu Groscha do Parlamentu Europejskiego, stanowisko zajmował do końca kadencji w 1999. Był członkiem władz miejskich w Eupen, odpowiedzialnym za rozwój urbanistyczny. Po wyborach z 2004 odszedł z parlamentu, a w 2006 z rady miejskiej Eupen.

</doc>
<doc id="5343022" url="https://pl.wikipedia.org/wiki?curid=5343022" title="Karol II Hohenzollern-Sigmaringen">
Karol II Hohenzollern-Sigmaringen



</doc>
<doc id="5343024" url="https://pl.wikipedia.org/wiki?curid=5343024" title="Ferdynand I Hohenzollern-Sigmaringen">
Ferdynand I Hohenzollern-Sigmaringen



</doc>
<doc id="5343032" url="https://pl.wikipedia.org/wiki?curid=5343032" title="Instytut Gospodarki Przestrzennej i Mieszkalnictwa">
Instytut Gospodarki Przestrzennej i Mieszkalnictwa

Instytut Gospodarki Przestrzennej i Mieszkalnictwa – jednostka organizacyjna Ministra Infrastruktury istniejąca w latach 2002–2017, powołana w celu prowadzenia prac naukowo-badawczych w zakresie mieszkalnictwa oraz rozwoju miast i wsi.
Powołanie Instytutu.
Na podstawie rozporządzenie Ministra Infrastruktury z 2002 r. w sprawie podziału Instytutu Gospodarki Przestrzennej i Komunalnej oraz Instytutu Gospodarki Mieszkaniowej i utworzenia Instytutu Gospodarki Przestrzennej i Mieszkalnictwa oraz Krajowego Instytutu Polityki Przestrzennej i Mieszkalnictwa ustanowiono Instytut.
Przedmiot działania Instytutu.
Przedmiotem działania Instytutu było prowadzenie badań naukowych i prac rozwojowych, w szczególności w zakresie:
Połączenie Instytutów.
Na podstawie rozporządzenie Rady Ministrów z 2017 r. w sprawie połączenia Krajowego Instytutu Polityki Przestrzennej i Mieszkalnictwa i Instytutu Gospodarki Przestrzennej i Mieszkalnictwa w Krajowy Instytut Polityki Przestrzennej i Mieszkalnictwa wyłoniono nowy Instytut.

</doc>
<doc id="5343034" url="https://pl.wikipedia.org/wiki?curid=5343034" title="Rafał Politalski">
Rafał Politalski

Rafał Politalski herbu Ostoja (zm. po 1692) – zakonnik, dominikanin, doktor teologii, prowincjał litewski, przeor konwentu wileńskiego św. Ducha, przeor konwentu dominikanów w Sejnach, przeor konwentu dominikanów w Dereczynie.
Życiorys.
Rafał Politalski był synem Krystyny Zofii Skorobochatej i Fabiana Politalskiego, vice-ekonoma dóbr grodzieńskich. Miał kilku braci - Macieja, Stanisława Kazimierza, skarbnika witebskiego, Jana, cześnika grodzieńskiego i Szymona, łowczego grodzieńskiego. 
Rafał Politalski należał do Zakonu Kaznodziejskiego. Był doktorem teologii. Działał głównie na terenie Wielkiego Księstwa Litewskiego. W zakonie pełnił liczne i ważne funkcje. W latach 1675-1679 oraz 1688-1692 piastował urząd przeora konwentu św. Ducha w Wilnie. We wrześniu 1688 roku odnotowany został jako przeor konwentu dominikanów w Sejnach. Wymieniany był także jako przeor konwentów dominikańskich w Dereczynie i Grodnie. Według Jana Władysława Poczobuta-Odlanickiego piastował także urząd prowincjała litewskiego (1682-1683). Dnia 11 października 1683 roku założył Bractwo Różańcowe w Goniądzu.

</doc>
<doc id="5343038" url="https://pl.wikipedia.org/wiki?curid=5343038" title="Śmierć Elżbiety II">
Śmierć Elżbiety II



</doc>
<doc id="5343042" url="https://pl.wikipedia.org/wiki?curid=5343042" title="Karol I Hohenzollern-Sigmaringen">
Karol I Hohenzollern-Sigmaringen



</doc>
<doc id="5343046" url="https://pl.wikipedia.org/wiki?curid=5343046" title="Nowohredniewe">
Nowohredniewe

Nowohredniewe () – wieś na Ukrainie, w obwodzie chersońskim, w rejonie berysławskim. W 2001 liczyła 215 mieszkańców, spośród których 210 posługiwało się językiem ukraińskim, 4 rosyjskim, a 1 białoruskim.

</doc>
<doc id="5343048" url="https://pl.wikipedia.org/wiki?curid=5343048" title="Mała Sejdemynucha">
Mała Sejdemynucha

Mała Sejdemynucha () – wieś na Ukrainie, w obwodzie chersońskim, w rejonie berysławskim. W 2001 liczyła 245 mieszkańców, spośród których 232 posługiwało się językiem ukraińskim, 12 rosyjskim, a 1 mołdawskim.

</doc>
<doc id="5343049" url="https://pl.wikipedia.org/wiki?curid=5343049" title="Mykołajiwka Druha (obwód doniecki)">
Mykołajiwka Druha (obwód doniecki)

Mykołajiwka Druha () – wieś na Ukrainie, w obwodzie donieckim, w rejonie bachmuckim. W 2001 liczyła 7 mieszkańców.

</doc>
<doc id="5343052" url="https://pl.wikipedia.org/wiki?curid=5343052" title="Marieta Botewa">
Marieta Botewa

Marieta Georgiewa Botewa (, ur. 9 lipca 1956 w Brestowene) – bułgarska profesor retoryki, wykładowca na Uniwersytecie Wielkotyrnowskim, zajmuje się badaniami nad historią retoryki, argumentacją, komunikacją polityczną i debatami. 
Botewa ukończyła studia magisterskie na kierunku fililogii i historii i studia podyplomowe z zakresu umiejętności i sztuki mówienia na Uniwersytecie Sofijskim, a w 1988 roku obroniła rozprawę doktorską z retoryki. W latach 2000-2002 była kierownikiem katedry politologii, socjologii i kulturoznawstwa Uniwersytetu Wielkotyrnowskiego. W 2012 roku uzyskała habilitację z filozofii z zakresu argumentacji retorycznej. Jest autorką licznych artykułów i monografii, m.in. "Recznik po retorika. 150 argumenta za oratora" („Речник по реторика. 150 аргумента за оратора“), "Politiczeskata argumentacija w retoriczeskite diskursi" („Политическата аргументация в реторическите дискурси“), "Diałogyt ot Sokrat do dnes" („Диалогът от Сократ до днес”), "Retorikata prez Byłgarskoto wyzrażdane" („Реториката през Българското възраждане“), "Rykowodstwoto za pisane na reczi" („Ръководството за писане на речи“).

</doc>
<doc id="5343053" url="https://pl.wikipedia.org/wiki?curid=5343053" title="Wanda Czarnocka">
Wanda Czarnocka



</doc>
<doc id="5343054" url="https://pl.wikipedia.org/wiki?curid=5343054" title="Rudnia (sielsowiet Licwinawiczy)">
Rudnia (sielsowiet Licwinawiczy)

Rudnia (; , "Rudnia") – wieś na Białorusi, w obwodzie homelskim, w rejonie kormańskim, w sielsowiecie Licwinawiczy.

</doc>
<doc id="5343056" url="https://pl.wikipedia.org/wiki?curid=5343056" title="Instrukcja złożona">
Instrukcja złożona



</doc>
<doc id="5343060" url="https://pl.wikipedia.org/wiki?curid=5343060" title="Optibet Hokeja Līga (2022/2023)">
Optibet Hokeja Līga (2022/2023)

Sezon Optibet Hokeja Līga rozgrywany jest na przełomie 2022 i 2023 jako 32 edycja mistrzostw Łotwy w hokeju na lodzie.
Do sezonu 2022/2023 przystąpiło dziewięć zespołów, w tym powracający po wielu latach Dinamo Ryga (od 2008 do 2022 występujący w rosyjskich rozgrywkach KHL) oraz trzy drużyny litewskie: Airwell Energija, Kaunas City i Hockey Punks.

</doc>
<doc id="5343062" url="https://pl.wikipedia.org/wiki?curid=5343062" title="Eduard Smirnow">
Eduard Smirnow

Eduard Pawłowicz Smirnow (, ; ur. 17 września 1939 w Andiżanie) – mołdawski polityk komunistyczny, inżynier i przedsiębiorca pochodzenia rosyjskiego, zastępca burmistrza Kiszyniowa (1995–1999), dwukrotnie p.o. przewodniczącego Parlamentu Republiki Mołdawii (2014–2015, 2019).
Życiorys.
W latach 1956–1961 studiował w instytucie tekstylnym w mieście Kostroma, uzyskał też stopień doktora nauk historycznych. Od 1961 do 1963 był głównym mechanikiem w fabryce ubrań w Stryju, po czym był I sekretarzem miejscowego Komsomołu (1963–1969) i dyrektorem szkoły technicznej tamże (1969–1973). Od 1973 związany z Kiszyniowem, gdzie do 1977 także kierował szkołą techniczną. Od 1977 do 1990 etatowy pracownik mołdawskiej gałęzi Komunistycznej Partii Związku Radzieckiego. Po upadku komunizmu zajął się prowadzeniem przedsiębiorstwa, zajmował stanowisko wiceburmistrza Kiszyniowa (1995–1999) i radnego miejskiego (1999–2007). W 1997 przystąpił do Partii Socjalistów Republiki Mołdawii, od 2014 do 2015 doradzał jej prezesowi. W 2014 po raz pierwszy wybrano go z listy PSM do Parlamentu Republiki Mołdawii (reelekcja w 2019). Tymczasowo zajmował stanowisko przewodniczącego parlamentu jako najstarszy poseł w okresie od 29 grudnia 2014 do 23 stycznia 2015 oraz od 21 marca do 8 czerwca 2019.
Odznaczony Orderem Republiki (2019).

</doc>
<doc id="5343068" url="https://pl.wikipedia.org/wiki?curid=5343068" title="NWA World Tag Team Championship">
NWA World Tag Team Championship

NWA World Tag Team Championship – drużynowy tytuł mistrzowski stworzony i promowany przez amerykańską organizację National Wrestling Alliance (NWA). Początkowo istniało wiele tytułów o tej nazwie. Były one podległe pomniejszym organizacjom podległym NWA. Po upadku systemu opartego na organizacjach podległych w 1992 roku organizacja World Championship Wrestling utworzyła jeden pas reprezentujący NWA. Od 12 stycznia 1998 pas podlega NWA, która funkcjonuje obecnie jak zwykła organizacja.
Historia.
National Wrestling Alliance.
National Wrestling Alliance powstała w wyniku porozumienia z 14 lipca 1948 jako liga podrzędnych organizacji wrestlingu, które współpracowały ze sobą, ale miały wyłączność na organizowanie walk w swoich wyznaczonych odgórnie rejonach. Ukształtowały się regionalne organizacje wrestlerskie, które posługiwały się różnymi nazwami, posiadały własne tytuły mistrzowskie i miały unikatowe rostery, wątki fabularne oraz rywalizacje. Promotorzy, którzy brali udział w spotkaniu w Waterloo, utworzyli ligę o nazwie National Wrestling Alliance (NWA), do której z czasem dołączały też inne organizacje. Dlatego też na początku różne organizacje wrestlingu używały różnych mistrzostw drużynowych i często nazywały je tak samo – NWA World Tag Team Championship.
Po 1992 roku.
Po upadku systemu terytorialnego w wrestlingu i National Wrestling Alliance (NWA) jako ligi pomniejszych organizacji, World Championship Wrestling ogłosiło, że pas NWA World Tag Team Championship jest teraz im podległy. W 1995 roku został oddany Jim Crockett Promotions, w latach 1995–1996 zarządzało nim International Wrestling Association of Japan, a w latach 1996–1997 Southern Championship Wrestling. W 1998 roku pas wrócił pod kontrolę National Wrestling Alliance, które funkcjonowało wówczas jako zwykła organizacja wrestlingu. Od 3 lipca 2002 do 7 maja 2013 mistrzostwo było bronione na galach organizacji Total Nonstop Action Wrestling w ramach współpracy z NWA.

</doc>
<doc id="5343073" url="https://pl.wikipedia.org/wiki?curid=5343073" title="Thalma">
Thalma

Thalma – rodzaj pluskwiaków z podrzędu różnoskrzydłych i rodziny Dinidoridae. Obejmuje dwa opisane gatunki.
Morfologia.
Pluskwiaki o szerokim, owalnym ciele, długości od 17 do 21 mm i szerokości od 10,1 do 11,5 mm, z wierzchu słabiej, a od spodu silniej wypukłym. Dominująca barwa bywa od rudobrązowej po czarniawobrązową.
Głowa jest punktowana i poprzecznie pobrużdżona. Płytki żuwaczkowe są znacznie dłuższe od przedustka i stykają się przed nim. Boczne brzegi głowy formują parę wyraźnych ząbków przed dużymi, wyłupiastymi oczami. Odległość między przyoczkami jest zbliżona do odległości między przyoczkiem a brzegiem oka złożonego. Czułki budują cztery człony. Bukule są płatowate. Czteroczłonowa kłujka sięga w spoczynku do bioder tylnej pary.
Przedplecze jest szersze niż dłuższe, w zarysie trapezowate, o przedniej krawędzi wklęsłej i krawędziach bocznych równomiernie łukowatych. Sięgająca środka długości odwłoka tarczka ma szerokość niemal równą długości i zaokrąglony wierzchołek. Półpokrywy mają przykrywki dłuższe od tarczki, a zakrywki wystają nieco poza koniec odwłoka. Głęboki rowek biegnie środkiem śródpiersia i zapiersia. Ujścia gruczołów zapachowych zatułowia są wyraźnie widoczne. Odnóża wieńczą dwuczłonowe stopy.
Odwłok ma listewkę brzeżną odsłoniętą lub zakrytą półpokrywami. Przetchlinki na pierwszym z widocznych sternitów odwłoka mogą być odsłonięte lub zasłonięte przez zapiersie. Genitalia samca mają duże, szerokie, owalne paramery.
Rozprzestrzenienie.
Rodzaj znany z Ambonu, Nowej Gwinei, innych wysp Melanezji oraz należących do Australii Wysp w Cieśninie Torresa.
Taksonomia.
Do rodzaju tego należą dwa opisane gatunki:
Rodzaj i gatunek typowy opisane zostały w 1868 roku przez Francisa Walkera. Drugi gatunek opisali w 1996 roku Jerzy A. Lis i Anna Kocorek.

</doc>
<doc id="5343075" url="https://pl.wikipedia.org/wiki?curid=5343075" title="Felix Otto">
Felix Otto

Felix Otto (ur. 19 maja 1966 w Monachium) – niemiecki matematyk, od 2010 r. dyrektor Instytutu Matematyki w Naukach Przyrodniczych im. Maxa Plancka. W pracy naukowej zajmuje się równaniami różniczkowymi cząstkowymi i fizyką matematyczną.
Życiorys.
Studia ukończył w 1990 roku na Uniwersytecie Fryderyka Wilhelma w Bonn, gdzie trzy lata później uzyskał też stopień doktora. W latach 1995–1999 pracował na uczelniach amerykańskich, a po powrocie do Niemiec jako profesor na Uniwersytecie Fryderyka Wilhelma w Bonn. Od 2010 r. jest dyrektorem Instytutu Matematyki w Naukach Przyrodniczych im. Maxa Plancka.
Swoje prace publikował m.in. w „Communications on Pure and Applied Mathematics”, „Communications in Mathematical Physics”, „Journal of Functional Analysis”, „Archive for Rational Mechanics and Analysis” i „Journal of the European Mathematical Society” oraz najbardziej prestiżowych czasopismach matematycznych świata: „Journal of the American Mathematical Society” i „Inventiones Mathematicae”. Redaktor m.in. „Archive for Rational Mechanics and Analysis” i „Journal of Evolution Equations”.
W 2002 roku wygłosił wykład sekcyjny na Międzynarodowym Kongresie Matematyków w Pekinie, w 2019 na konferencji Dynamics, Equations and Applications (DEA 2019), a w 2008 wykład plenarny na European Congress of Mathematics w Amsterdamie.
Laureat Gottfried Wilhelm Leibniz-Preis w 2006 r. Członek Niemieckiej Akademii Przyrodników Leopoldina i Academia Europaea.
Wypromował ponad 20 doktorów.

</doc>
<doc id="5343077" url="https://pl.wikipedia.org/wiki?curid=5343077" title="Valdir José de Castro">
Valdir José de Castro

Valdir José de Castro SSP (ur. 14 lutego 1961 w Santa Bárbara d’Oeste) – brazylijski duchowny katolicki, biskup Campo Limpo od 2022.
Życiorys.
12 grudnia 1987 otrzymał święcenia kapłańskie w zgromadzeniu paulistów. Był m.in. mistrzem nowicjatu, kierownikiem zakonnego apostolatu w São Paulo, a także przełożonym prowincji zakonnych w Argentynie oraz w Brazylii. W latach 2015–2022 pełnił funkcję generała paulistów.
14 września 2022 papież Franciszek mianował go biskupem diecezji Campo Limpo. Sakry udzielił mu 26 listopada 2022 kardynał Odilo Scherer.
W dniu 29 września 2022 został mianowany członkiem Dykasterii ds. Komunikacji Stolicy Apostolskiej.

</doc>
<doc id="5343081" url="https://pl.wikipedia.org/wiki?curid=5343081" title="Medal Cherna">
Medal Cherna

Medal Cherna – nagroda przyznawana co 4 lata przez Międzynarodową Unię Matematyczną i Chern Medal Foundation za wybitne osiągnięcia w dziedzinie matematyki. Nadawany jest od 2010 roku i wręczany w czasie Międzynarodowego Kongresu Matematyków. Nazwa honoruje chińskiego matematyka Shiing-shena Cherna.
Laureat medalu otrzymuje nagrodę w wysokości 250 000 USD. Dodatkowo, laureat może wskazać instytucję badawczą, edukacyjną lub w inny sposób wspomagającą rozwój matematyki, która otrzyma dofinansowanie w wysokości 250 000 USD.
Medal ma 2,5 cala (63 mm) średnicy, wykonany jest z 18-karatowego zielonego złota, pokrytego warstwą 24-karatowego złota. Na awersie znajduje się napis "CHERN MEDAL" , portret Cherna wraz z podpisami Cherna (chińskim i angielskim) oraz lata jego życia. Na rewersie znajduje się wzór Gaussa-Bonneta. Na krawędzi medalu wpisuje się imię i nazwisko laureata.

</doc>
<doc id="5343093" url="https://pl.wikipedia.org/wiki?curid=5343093" title="Puchar Świata w narciarstwie alpejskim 2022/2023">
Puchar Świata w narciarstwie alpejskim 2022/2023

Sezon 2022/2023 Pucharu Świata w narciarstwie alpejskim rozpoczął się 22 października 2022 r., tradycyjnie w austriackim Sölden. Ostatnie zawody z tego cyklu zostały zaplanowane na 19 marca 2023 r. w andorskim kurorcie Soldeu. 
W dniach 6–19 lutego 2023 r., na terenie dwóch francuskich ośrodków narciarskich, tj. Courchevel i Méribel, zostały rozegrane Mistrzostwa Świata w Narciarstwie Alpejskim 2023, które nie były zaliczane do klasyfikacji Pucharu Świata i Pucharu Narodów. 
Puchar Świata w narciarstwie alpejskim kobiet.
Puchar Świata zdobyty w sezonie 2021/2022 obroniła Amerykanka Mikaela Shiffrin.
W poszczególnych klasyfikacjach triumfowały:
Puchar Świata w narciarstwie alpejskim mężczyzn.
Puchar Świata zdobyty w sezonie 2021/2022 obronił Szwajcar Marco Odermatt.
W poszczególnych klasyfikacjach triumfowali:

</doc>
<doc id="5343096" url="https://pl.wikipedia.org/wiki?curid=5343096" title="Młynki (Poniatowa)">
Młynki (Poniatowa)

Młynki (także Młynki Kraczewskie) – część miasta Poniatowa w Polsce położona w województwie lubelskim, w powiecie opolskim. Leży w południowo-wschodniej części miasta, wzdłuż ulicy o nazwie Młynki.
Dawniej znane jako Młynki Kraczewskie (przymiotnik od wsi Kraczewice Rządowe) w celu odróżnienia ich od sąsiednich Młynków Wronowskich (przymiotnik od wsi Wronów). Obecnie Młynki Wronowskie są częścią wsi Poniatowa.
Historia.
Młynki Kraczewskie to dawna wieś. W latach 1867–1954 należała do gminy Karczmiska w powiecie nowoaleksandryjskim / puławskim, początkowo w guberni lubelskiej, a od 1919 w woj. lubelskim. Tam 14 października 1933 weszły w skład gromady o nazwie "Kraczewskie Młynki" w gminie Karczmiska, składającej się ze wsi Kraczewskie Młynki, wsi Kraczewice Rządowe, kolonii Sporniak, kolonii Kraczewskie oraz kolonii Młynki Kraczewskie. Następnie gromadę Kraczewskie Młynki przemianowano na "Kraczewice Rządowe".
Podczas II wojny światowej Młynki Kraczewskie włączono do Generalnego Gubernatorstwa (dystrykt lubelski, Kreis Pulawy). W 1943 roku liczba mieszkańców Dorfgemeinde Kraczewice Rządowe wynosiła 659. Po wojnie ponownie w województwie lubelskim, nadal jako część gromady Kraczewice Rządowe, jednej z 31 gromad gminy Karczmiska w powiecie puławskm.
W związku z reformą znoszącą gminy jesienią 1954 roku, Młynki włączono do nowo utworzonej gromady Poniatowa. 13 listopada 1954 gromada Poniatowa weszła w skład nowo utworzonego powiatu opolsko-lubelskiego w tymże województwie.
1 stycznia 1956 gromadę Poniatowa zniesiono w związku z nadaniem jej statusu osiedla, przez co Młynki stały się integralną częścią Poniatowej. 18 lipca 1962 Poniatowa otrzymała prawa miejskie, w związku z czym Młynki stały się obszarem miejskim.
1 stycznia 1973, w związku z kolejna reformą administracyjną kraju, Młynki (147 ha) wyłączono z Poniatowej, włączając ją do nowo utworzonej gminy Poniatowa. W latach 1975–1979 należały administracyjnie do województwa lubelskiego.
Samodzielność Młynków utrzymała się niecałe siedem lat, bo już 1 grudnia 1979 włączono je z powrotem do Poniatowej.

</doc>
<doc id="5343097" url="https://pl.wikipedia.org/wiki?curid=5343097" title="Młynki Kraczewskie">
Młynki Kraczewskie



</doc>
<doc id="5343105" url="https://pl.wikipedia.org/wiki?curid=5343105" title="Studzianiec (obwód homelski)">
Studzianiec (obwód homelski)

Studzianiec (; , "Studieniec") – wieś na Białorusi, w obwodzie homelskim, w rejonie kormańskim, w sielsowiecie Licwinawiczy, nad Sożem.

</doc>
<doc id="5343107" url="https://pl.wikipedia.org/wiki?curid=5343107" title="Chlauno">
Chlauno

Chlauno (; , pol. hist. Chlewno) – wieś na Białorusi, w obwodzie homelskim, w rejonie kormańskim, w sielsowiecie Licwinawiczy.
Historia.
W XIX i w początkach XX w. położone było w Rosji, w guberni mohylewskiej, w powiecie bychowskim, w gminie Bycz. Znajdowała się tu wówczas parafialna cerkiew prawosławna. Następnie w granicach Związku Sowieckiego. Od 1991 w niepodległej Białorusi.

</doc>
<doc id="5343108" url="https://pl.wikipedia.org/wiki?curid=5343108" title="Henin (Poniatowa)">
Henin (Poniatowa)

Henin – część miasta Poniatowa w Polsce położona w województwie lubelskim, w powiecie opolskim. Leży w północnej części miasta, wzdłuż ulicy o nazwie Henin.
Henin w granicach Poniatowej stanowi główną część (75%) dawnej wsi Henin, natomiast współczesna wieś Henin (od 1979) stanowi jej mniejszą część (25%). Do 1956 roku oraz w latach 1973–1979 Henin stanowił jedną, samodzielną wieś, natomiast w latach 1956–72 oba Heniny (w całości) były częścią Poniatowej.
Historia.
Henin to dawna kolonia. W latach 1867–1954 należała do gminy Karczmiska w powiecie nowoaleksandryjskim / puławskim, początkowo w guberni lubelskiej, a od 1919 w woj. lubelskim. Tam 14 października 1933 weszły w skład gromady o nazwie "Kraczewice" w gminie Karczmiska, składającej się ze wsi Kraczewice, folwarku Kraczewice, kolonii Kliny Kraczewskie, kolonii Spławy i kolonii Henin. Następnie gromadę Kraczewice przemianowano na "Kraczewice Prywatne".
Podczas II wojny światowej Henin włączono do Generalnego Gubernatorstwa (dystrykt lubelski, Kreis Pulawy). W 1943 roku liczba mieszkańców Dorfgemeinde Kraczewice Prywatne wynosiła 1018. Po wojnie ponownie w województwie lubelskim, już jako samodzielna gromada "Henin", jedna z 31 gromad gminy Karczmiska w powiecie puławskm.
W związku z reformą znoszącą gminy jesienią 1954 roku, Henin włączono do nowo utworzonej gromady Poniatowa. 13 listopada 1954 gromada Poniatowa weszła w skład nowo utworzonego powiatu opolsko-lubelskiego w tymże województwie.
1 stycznia 1956 gromadę Poniatowa zniesiono w związku z nadaniem jej statusu osiedla, przez co Henin stał się integralną częścią Poniatowej. 18 lipca 1962 Poniatowa otrzymała prawa miejskie, w związku z czym Henin stał się obszarem miejskim.
1 stycznia 1973, w związku z kolejna reformą administracyjną kraju, Henin (179 ha) wyłączono z Poniatowej, włączając go do nowo utworzonej gminy Poniatowa. W latach 1975–1979 należał administracyjnie do województwa lubelskiego.
1 grudnia 1979 główną część Henina (133,88 ha z 179 ha lub 75% obszaru) włączono z powrotem do Poniatowej, natomiast pozostałe 25% tworzy nadal samodzielną wieś Henin w gminie Poniatowa.

</doc>
<doc id="5343109" url="https://pl.wikipedia.org/wiki?curid=5343109" title="Chlewno">
Chlewno



</doc>
