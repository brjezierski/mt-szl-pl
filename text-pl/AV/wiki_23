<doc id="5383390" url="https://pl.wikipedia.org/wiki?curid=5383390" title="Puchar Świata Juniorów w saneczkarstwie 2022/2023">
Puchar Świata Juniorów w saneczkarstwie 2022/2023

Sezon 2022/2023 Pucharu Świata Juniorów w saneczkarstwie rozpoczął się 30 listopada 2022 r. w norweskim Lillehammer. Ostatnie zawody z tego cyklu zostały rozegrane w Austrii 21 stycznia 2023 r. na torze w Bludenz.
Podczas sezonu 2022/2023 odbyły się dwie imprezy, na których rozdane zostały medale. Podczas zawodów Pucharu Świata w niemieckim Altenbergu odbyły się jednocześnie Mistrzostwa Europy Juniorów, natomiast w dniach 14–15 stycznia 2023 zostały rozegrane Mistrzostwa Świata Juniorów w austriackim Bludenz.

</doc>
<doc id="5383392" url="https://pl.wikipedia.org/wiki?curid=5383392" title="Karol Franciszek Gwoździewicz">
Karol Franciszek Gwoździewicz

Karol Franciszek Gwoździewicz (ur. 17 października 1924 w Andrychowie, zm. 13 listopada 2015 w Andrychowie) – działacz podziemia niepodległościowego.
Życiorys.
Karol Franciszek Gwoździewicz urodził się 17 października 1924 r. w Andrychowie w rodzinie z tradycjami patriotycznymi, ojciec Jan Gwoździewicz był podoficerem w Legionach Polskich brał także udział w wojnie polsko-bolszewickiej.
W 1941 r. został skierowany do prac przymusowych w Bielsku-Białej jako kominiarz. Pracował z P. Kusym, przez którego został zaprzysiężony w Związku Walki Zbrojnej pod pseudonimem ,Bajan". W 1943 r. został aresztowany przez Gestapo w Bielsku-Białej. Udało mu się uniknąć wysłania do Oświęcimia, pracował w wywiadzie AK do końca wojny. W 1945 r. rozpoczął naukę i zdał maturę w Śląskich Technicznych Zakładach Naukowych w Katowicach, po zakończeniu edukacji podjął pracę w Rejonowym Urzędzie Telekomunikacyjnym w Katowicach, w którym z czasem objął stanowisko kierownicze, mimo iż nigdy nie należał do PZPR. Przeszedł na emeryturę w 1982 r.
W 1946 r. by podjąć walkę opozycyjną przeciw komunistą wstąpił do PSL Stanisława Mikołajczyka. Do NSZZ ,Solidarność" od 1980 r. w Rejonowym Urzędzie Telekomunikacyjnym w Katowicach. Po wprowadzeniu stanu wojennego współpracował z ukrywającymi się członkami „Solidarności” z Regionu Śląsko-Dąbrowskiego. W styczniu 1982 r. rozpracował oficerów SB, działających w Górnośląskim Okręgu Przemysłowym. W 1985 r. nawiązał współpracę pomiędzy organizacją „Solidarity with Solidarity” z Londynu (T. Jarzembowski, ps. Tadeusz Jarski) a strukturami śląskiego podziemia. Kolporter prasy podziemnej na Śląsku i w Małopolsce. Prowadził tzw. skrzynkę kontaktową „Solidarności Walczącej”, a także „Polskiej Partii Niepodległościowej” oraz był członkiem komórki wywiadu i analiz. Ukrywał w swoim domu w Andrychowie poszukiwaną listem gończym Jadwigę Chmielowską.
Jego synem jest Karol Antoni Gwoździewicz.
Zmarł 13 listopada 2015 r. w Andrychowie, gdzie została pochowany na cmentarzu komunalnym.

</doc>
<doc id="5383393" url="https://pl.wikipedia.org/wiki?curid=5383393" title="132 Dywizja Lotnictwa Myśliwsko-Bombowego">
132 Dywizja Lotnictwa Myśliwsko-Bombowego

132 Sewastopolska Dywizja Lotnictwa Myśliwsko-Bombowego (ros. "132-я бомбардировочная авиационная Севастопольская дивизия") – związek taktyczny Armii Radzieckiej przejęty przez Siły Zbrojne Federacji Rosyjskiej.
W końcowym okresie istnienia Związku Socjalistycznych Republik Radzieckich dywizja wchodziła w skład 4 Armii Lotniczej z Legnicy.
Struktura organizacyjna.
Skład w 1990:

</doc>
<doc id="5383396" url="https://pl.wikipedia.org/wiki?curid=5383396" title="149 Dywizja Lotnictwa Myśliwsko-Bombowego">
149 Dywizja Lotnictwa Myśliwsko-Bombowego

149 Dywizja Lotnictwa Myśliwsko-Bombowego (ros. "149-я истребительная авиационная дивизия ПВО") – związek taktyczny Armii Radzieckiej przejęty przez Siły Zbrojne Federacji Rosyjskiej.
W końcowym okresie istnienia Związku Socjalistycznych Republik Radzieckich dywizja stacjonowała na terenie Polski i wchodziła w skład 4 Armii Lotniczej z Legnicy.
Struktura organizacyjna.
Skład w 1990:

</doc>
<doc id="5383400" url="https://pl.wikipedia.org/wiki?curid=5383400" title="273 km (rejon oleniński)">
273 km (rejon oleniński)

273 km () – przystanek kolejowy w pobliżu miejscowości Stupienka, w rejonie olenińskim, w obwodzie twerskim, w Rosji. Położony jest na linii Moskwa - Siebież.

</doc>
<doc id="5383402" url="https://pl.wikipedia.org/wiki?curid=5383402" title="Puchar Kontynentalny Juniorów Młodszych w saneczkarstwie 2022/2023">
Puchar Kontynentalny Juniorów Młodszych w saneczkarstwie 2022/2023

Historyczny sezon 2022/2023 Pucharu Kontynentalnego Juniorów Młodszych w saneczkarstwie rozpoczął się 2 grudnia 2022 r. w łotewskiej Siguldzie. Ostatnie zawody z tego cyklu zostały rozegrane w Korei Południowej 12 lutego 2023 r. na torze w Pjongczangu.

</doc>
<doc id="5383407" url="https://pl.wikipedia.org/wiki?curid=5383407" title="Wiadomości (tygodnik w Kanadzie)">
Wiadomości (tygodnik w Kanadzie)

Wiadomości – bezpłatny, polskojęzyczny tygodnik wydawany w Kanadzie, dostępny na terenie aglomeracji Wielkiego Toronto (GTA) i niektórych miast południowego Ontario.
Charakterystyka.
Czasopismo pojawiło się na kanadyjskim rynku prasowym w roku 1997. Drukowane w języku polskim, skierowane jest do liczącej 523 tys. osób polskiej społeczności w prowincji Ontario (która stanowi 3.3% mieszkańców prowincji).
Większość Polaków zamieszkuje Toronto i okolice, gdzie korzysta regularnie z sześciu czasopism polonijnych.
Tygodnik ukazuje się w każdy czwartek. Zapewnia serwis informacyjny ze świata, Polski i Kanady oraz ze środowiska Polonii Kanadyjskiej, uzupełniony publicystyką, reportażami i promocją reklamową. Stanowi znaną i popularną platformę ogłoszeniową. Wykorzystuje ponad 100 puntów dystrybucyjnych na terenie regionu Golden Horseshoe.
Redakcja znajduje się w mieście Mississauga, uznawanym za “najbardziej polskie” miasto w Kanadzie.
Portal internetowy.
Od 2012 roku Wiadomości dysponują własnym, popularnym serwisem internetowym Bejsment.com, z najświeższymi doniesieniami, działem użytecznych porad oraz obszerną platformą ogłoszeń drobnych i komercyjnych. Portal korzysta z serwisów informacyjnych własnych współpracowników. Uczestniczy w akcjach charytatywnych i jest sponsorem imprez artystycznych.

</doc>
<doc id="5383408" url="https://pl.wikipedia.org/wiki?curid=5383408" title="Stosunki polsko-kanadyjskie">
Stosunki polsko-kanadyjskie

Stosunki polsko-kanadyjskie obejmują kontakty polityczne oraz współpracę w zakresie gospodarki, obronności, nauki i kultury. 
Rys historyczny.
Stosunki dyplomatyczne między Polską a Kanadą zostały nawiązane w 1919 roku. W tym samym roku założony został konsulat generalny w Montrealu. W 1933 roku placówkę tę przeniesiono do Ottawy, zaś w 1942 roku podniesiono ją do rangi poselstwa. 
Nowy etap w historii dwustronnych stosunków rozpoczął się po 1989 roku. Kanada udzieliła poparcia polskim aspiracjom euroatlantyckim wejścia i była pierwszym krajem członkowskim, który ratyfikował dokumenty akcesyjne Polski do NATO.
Współpraca polityczna.
Polsko-kanadyjski dialog polityczny realizowany jest na różnych szczeblach, w tym wizyty i spotkania na szczeblu głów państw, szefów rządów i przewodniczących parlamentów. Wśród obszarów współpracy znajdują m.in. kwestie bezpieczeństwa w kontekście wspólnego członkostwa w NATO, demokratyzacji i gospodarki. Oba kraje popierają suwerenność Ukrainy oraz sankcje przeciwko Rosji.
Współpraca wojskowa.
Istotnym aspektem stosunków polsko-kanadyjskich jest współpraca wojskowa. W latach 2014-2017 w Drawsku Pomorskim w ramach operacji NATO Reassurance stacjonowało ok. 200 żołnierzy kanadyjskich. W czerwcu 2017 roku wojska obu krajów rozpoczęły udział w Batalionowej Grupy Bojowej NATO eFP na Łotwie. Współpraca obejmuje także wspólne szkolenia i ćwiczenia wojskowych (np. udział polskich żołnierzy w ćwiczeniu Maple Resolve 18 czy kanadyjskich żołnierzy w corocznych manewrach wojskowych ANAKONDA) oraz wsparcie dla wojsk ukraińskich.
Współpraca gospodarcza.
Polska jest kluczowym partnerem handlowym Kanady w regionie Europy Środkowo-Wschodniej. W 2021 roku poziom obrotów handlowych przekroczył 2 mld USD, przy czym wartość polskiego eksportu do Kanady wyniosła prawie 1,5 mld USD. Również w poprzednich latach Polska utrzymywała dodatnie saldo bilansu handlowego. Tym samym Kanada znalazła się na 33. miejscu wśród największych odbiorców polskiego eksportu oraz na 52. miejscu wśród importerów. Wśród najważniejszych polskich towarów eksportowych znajdują się części do samolotów, srebro, skórki, maszyny i meble drewniane. Polska importuje z Kanady m.in. komponenty przemysłu lotniczego, urządzenia elektryczne oraz produkty rolno-spożywcze. Wartość kapitału kanadyjskiego zainwestowanego w Polsce na koniec 2021 roku wyniosła 366,6 mln USD, zaś wartość polskich inwestycji bezpośrednich w Kanadzie w tym samym czasie wyniosła 312,9 mln USD. Jednym z przykładów polsko-kanadyjskiej współpracy gospodarczej projekt Baltic Power realizowany przez PKN Orlen we współpracy z kanadyjską firmą Northland Power Inc.. Projekt ten zakłada budowę morskiej farmy wiatrowej na Bałtyku o mocy do 1,2 GW (planowane oddanie do użytku przewiduje się w 2026 roki). Od 2010 roku największym polskim inwestorem w Kanadzie jest KGHM Polska Miedź.
Polonia.
Polonia kanadyjska liczy ponad milion osób. Wśród czołowych organizacji i instytucji polonijnych znajdują się m.in.: Kongres Polonii Kanadyjskiej, Polski Instytut Naukowy w Kanadzie i Kanadyjsko-Polski Instytut Badawczy.
W Ontario znajduje się pierwsza polska osada w Kanadzie (Wilno) założona w 1858 roku przez kaszubskich migrantów.

</doc>
<doc id="5383411" url="https://pl.wikipedia.org/wiki?curid=5383411" title="15 Gwardyjska Dywizja Pancerna">
15 Gwardyjska Dywizja Pancerna

15 Gwardyjska Dywizja Pancerna – związek taktyczny Armii Radzieckiej przejęty przez Siły Zbrojne Federacji Rosyjskiej.
W końcowym okresie istnienia Związku Socjalistycznych Republik Radzieckich dywizja stacjonowała na terenie Czechosłowacji. W tym czasie wchodziła w skład Centralnej Grupy Wojsk. Dyslokowana do Rosji i przeformowana w BSU. Stacjonowała na terenie Półncnokaukaskiego OW w Czebarkule.
Struktura organizacyjna.
Skład w 1990:

</doc>
<doc id="5383412" url="https://pl.wikipedia.org/wiki?curid=5383412" title="Gent Strazimiri">
Gent Strazimiri

Gent Hysen Strazimiri (ur. 6 października 1972 w Tiranie) – albański prawnik i polityk, deputowany do Zgromadzenia Albanii z ramienia Partii Demokratycznej, wiceminister spraw wewnętrznych w latach 2007-2009.
Życiorys.
W 1996 roku ukończył studia prawnicze na Uniwersytecie Tirańskim. Pracował jako radca prawny dyrektora generalnego przedsiębiorstwa "Korporata Elektroenergjitike Shqiptare Sh.a.", następnie udzielał porad prawnych w zakresie prawa handlowego.
Działalność polityczna.
Od 1990 roku jest członkiem Demokratycznej Partii Albanii. W latach 1996-1998 był członkiem prezydium partyjnej młodzieżówki – Forum Młodzieżowego Demokratycznej Partii Albanii; był wiceprzewodniczącym jej struktur w Tiranie. W 1998 roku awansował na stanowisko przewodniczącego tej organizacji, które piastował do 2000 roku. 
W 2001 roku był rzecznikiem koalicji Unia dla Zwycięstwa.
W latach 2007-2009 był członkiem Rady Miejskiej Tirany, w tym samym okresie pełnił funkcję wiceministra spraw wewnętrznych. Jako wiceminister, dnia 30 października 2007 roku wziął udział w międzyresortowej konferencji dotyczącej zagrożeń spowodowanych m.in. klęskami żywiołowymi; konferencja odbyła się w Budapeszcie. 28 kwietnia 2009 roku wraz z czeskim ministrem spraw wewnętrznych Ivanem Langerem podpisał umowę o albańsko-czeskiej współpracy w sprawie przeciwdziałaniu przestępczości zorganizowanej.
Od 2009 roku jest deputowanym do Zgromadzenia Albanii z ramienia Partii Demokratycznej, pełnił funkcję rzecznika grupy parlamentarnej tej partii. Był członkiem parlamentarnej Komisji do spraw Prawnych, Administracji Publicznej i Praw Człowieka oraz Komisji ds. Edukacji i Środków Informacji Publicznej.
Kontrowersje.
W maju 2014 roku na terenie parlamentu doszło do bójki między Gentem Strazimirem a dwoma deputowanymi z Partii Socjalistycznej: Xhemalem Qefalią i Armando Prengą. W lipcu tego roku Strazimiri został pobity przez innych deputowanych Partii Socjalistycznej: Arbena Ndokę i Pjerina Ndreu; powodem pobicia miały być niewygodne według socjalistów wypowiedzi Strazimiriego. Nagranie, przedstawiające przebieg tego incydentu, zostało zarejestrowane przez jedną z kamer oraz trafiło do Prokuratury Generalnej. Po zakończeniu czynności śledczych Ndoka i Ndreu zostali oskarżenie o popełnienie przestępstwa pobicia.
W marcu 2016 Strazimiri został aresztowany pod zarzutem nielegalnego posiadania broni.
W styczniu 2018 podczas swojego przemówienia w Zgromadzeniu Albanii stwierdził, że osoby wierzące powinni być przeciwni Socjalistycznej Partii Albanii, nazywając ją "partią ateistów".

</doc>
<doc id="5383413" url="https://pl.wikipedia.org/wiki?curid=5383413" title="Gent Hysen Strazimiri">
Gent Hysen Strazimiri



</doc>
<doc id="5383415" url="https://pl.wikipedia.org/wiki?curid=5383415" title="31 Dywizja Pancerna">
31 Dywizja Pancerna

31 Gwardyjska Dywizja Pancerna – związek taktyczny Armii Radzieckiej przejęty przez Siły Zbrojne Federacji Rosyjskiej.
W końcowym okresie istnienia Związku Socjalistycznych Republik Radzieckich dywizja stacjonowała na terenie Czechosłowacjij. W tym czasie wchodziła w skład Centralnej Grupy Wojsk. Dyslokowana do Rosji i przeformowana w 3 Dywizje Zmechanizowaną . Stacjonowała na terenie Moskiewskiego OW w Dzierżyńsku. Podległa 22 Armii.
Struktura organizacyjna.
Skład w 1990:

</doc>
<doc id="5383416" url="https://pl.wikipedia.org/wiki?curid=5383416" title="18 Gwardyjska Dywizja Zmechanizowana">
18 Gwardyjska Dywizja Zmechanizowana

18 Gwardyjska Dywizja Zmechanizowana (ros. "18-я гвардейская мотострелковая Инстербургская Краснознамённая, ордена Суворова дивизия") – związek taktyczny Armii Radzieckiej przejęty przez Siły Zbrojne Federacji Rosyjskiej.
W końcowym okresie istnienia Związku Socjalistycznych Republik Radzieckich dywizja stacjonowała na terenie Czechosłowacji. W tym czasie wchodziła w skład Centralnej Grupy Wojsk. Dyslokowana do Rosji i przeformowana w BSU. Stacjonowała w Czerniachowsku. Podległa 11 Armii.
Struktura organizacyjna.
Skład w 1990:

</doc>
<doc id="5383418" url="https://pl.wikipedia.org/wiki?curid=5383418" title="30 Dywizja Zmechanizowana">
30 Dywizja Zmechanizowana

30 Gwardyjska Dywizja Zmechanizowana – związek taktyczny Armii Radzieckiej przejęty przez Siły Zbrojne Federacji Rosyjskiej, a następnie przez Siły. Zbrojne Białorusi.
W końcowym okresie istnienia Związku Socjalistycznych Republik Radzieckich dywizja stacjonowała na terenie Czechosłowacji. W tym czasie wchodziła w skład Centralnej Grupy Wojsk. Po rozpadzie ZSRR przekazana Białorusi.
Struktura organizacyjna.
Skład w 1990:

</doc>
<doc id="5383423" url="https://pl.wikipedia.org/wiki?curid=5383423" title="Krzywicze (rejon lidzki)">
Krzywicze (rejon lidzki)

Krzywicze (, "Krywiczy"; , "Kriwiczi") – wieś na Białorusi, w obwodzie grodzieńskim, w rejonie lidzkim, w sielsowiecie Bielica.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim.
W dwudziestoleciu międzywojennym kolonia leżąca w Polsce, w województwie nowogródzkim, w powiecie lidzkim, w gminie Bielica. W 1921 miejscowość liczyła 67 mieszkańców, zamieszkałych w 12 budynkach, w tym 43 Polaków i 24 osób innej narodowości. 34 mieszkańców było wyznania prawosławnego i 33 rzymskokatolickiego. Znajdowała się tu wówczas rzymskokatolicka kaplica filialna parafii w Bielicy.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5383424" url="https://pl.wikipedia.org/wiki?curid=5383424" title="48 Dywizja Zmechanizowana">
48 Dywizja Zmechanizowana

48 Dywizja Zmechanizowana – związek taktyczny Armii Radzieckiej przejęty przez Siły Zbrojne Federacji Rosyjskiej.
W końcowym okresie istnienia Związku Socjalistycznych Republik Radzieckich dywizja stacjonowała na terenie Czechosłowacji. W tym czasie wchodziła w skład Centralnej Grupy Wojsk. Dyslokowana do Rosji, a w latach 1990–1991 przekazana KGB.
Struktura organizacyjna.
Skład w 1990:

</doc>
<doc id="5383428" url="https://pl.wikipedia.org/wiki?curid=5383428" title="131 Mieszana Dywizja Lotnicza">
131 Mieszana Dywizja Lotnicza

131 Mieszana Dywizja Lotnicza – związek taktyczny Armii Radzieckiej przejęty przez Siły Zbrojne Federacji Rosyjskiej.
W końcowym okresie istnienia Związku Socjalistycznych Republik Radzieckich dywizja stacjonowała na terenie Czechosłowacji i wchodziła w skład Centralnej Grupy Wojsk.
Struktura organizacyjna.
Skład w 1990:

</doc>
<doc id="5383430" url="https://pl.wikipedia.org/wiki?curid=5383430" title="Łoziany">
Łoziany

Łoziany (, "Łaziany"; , "Łoziany") – wieś na Białorusi, w obwodzie grodzieńskim, w rejonie lidzkim, w sielsowiecie Bielica, przy drodze republikańskiej R141.
Historia.
W XIX i w początkach XX w. wieś i folwark położone w Rosji, w guberni wileńskiej, w powiecie lidzkim.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Bielica. W 1921 miejscowość liczyła 344 mieszkańców, zamieszkałych w 65 budynkach, w tym 325 Białorusinów, 16 osób innej narodowości i 3 Polaków. 342 mieszkańców było wyznania prawosławnego i 2 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5383433" url="https://pl.wikipedia.org/wiki?curid=5383433" title="Wincenty Kosiakiewicz">
Wincenty Kosiakiewicz

Wincenty Kosiakiewicz, ps. „Gros”, „Varsoviensis”, „dr Voks”, „Albin Pawłowski”, „Adam Wierzynek”, „Wicek z Warszawy” (ur. 21 stycznia 1863 w Warszawie, zm. 16 listopada 1918, tamże) – polski pisarz, publicysta i tłumacz.
Życiorys.
Kosiakiewicz ukończył techniczną szkołę kolejową. Od 1878 był dozorcą podczas budowy tunelu Dęblin – Dąbrowa Górnicza. Następnie grał w teatrze objazdowym – debiutował w łódzkim teatrze letnim Fryderyka Sellina. Następnie publikował nowelki w „Gazecie Polskiej” oraz został objęty mecenatem Dionizego Henkiela, dzięki któremu w 1888 opublikował powieści "Janek", opowiadania "Nasz mały" oraz tomy nowel "Widmo", a w 1889 "Druty Telegraficzne". W 1889 zrezygnował z pracy na kolei i zajął się publicystyką, prowadził działy i kroniki „Gazecie Polskiej”, „Bibliotece Warszawskiej” oraz współpracował „Kurierem Codziennym”, „Kurierem Warszawskim”, „Tygodnikiem Illustrowanym” i „Ateneum”.
W latach 1890–1893 podróżował po Europie, odwiedzając: Włochy, Grecję, Turcję, Anglię, Francję i Szwajcarię, uczestnicząc w jako słuchacz w wykładach na uniwersytecie w Zurychu oraz na Sorbonie. W latach 1895–1897 był korespondentem petersburskiego „Kraju” w Paryżu. W 1898 w Warszawie z Ludwikiem Straszewiczem założył „Kurier Polski”. Współpracował ze „Słowem” A. Donimirskiego i (od 1906) ze „Światem” Stefana Krzywoszewskiego oraz „Czasem”, „Gazetą Narodową” i „Gazetą Lwowską”. W 1905 został członkiem Stronnictwa Polityki Realnej. Był członkiem Instytutu Filozoficznego w Lowanium. Był pierwszym tłumaczem na język polski książek Williama Jamesa "Czy warto żyć?" (1901), "W obronie wiary" (1901), "Probierz prawdy" (1911) i Desiré-Josepha Merciera "Historia psychologii nowożytnej" (1900), "Logika" (1900), "Kryteriologia, czyli traktat o pewności" (1901). W 1895 opublikował powieść "Bawełna", która obok "Ziemi Obiecanej" Władysława Reymonta była uznawana za jeden z pierwszych literackich opisów przemysłowej Łodzi.
Podczas I wojny dołączył do „młodych” w SPR, którzy pod kierownictwem Ludomira Grendyszyńskiego utworzyli Grupę Pracy Narodowej, działającej na rzecz budowania państwowości polskiej. W 1917 opublikował "Historię Polski porozbiorowej na tle ruchu światowego. Fakty – daty – Sądy. 1795-1917" (1917) i "Do duchowieństwa polskiego. Głos katolika" (1917). W latach 1917–1918 był współzałożycielem i dyrektorem pierwszej w Polsce szkoły dziennikarskiej działającej przy Towarzystwie Kursów Naukowych. W 1918 został wiceprezesem Towarzystwa Literatów i Dziennikarzy Polskich, a w okresie od kwietnia do października 1918 był starszym referentem w ministerium ochrony pracy przy Radzie Regencyjnej Królestwa Polskiego w rządzie Jana Kantego Steczkowskiego.
Zmarł w wyniku zachorowania na grypę hiszpankę.
Publikacje.
Kosiakiewicz był autorem 17 powieści oraz kilkudziesięciu mniejszych form epickich, tomu wierszy i 10 dramatów, w tym m.in.:

</doc>
<doc id="5383435" url="https://pl.wikipedia.org/wiki?curid=5383435" title="Barret Benson">
Barret Benson

 Barret Benson (ur. 25 grudnia 1997) – amerykański koszykarz, występujący na pozycji środkowego, obecnie zawodnik PGE Spójni Stargard.
Amerykanin z NCAA występował w zespołach uczelni Northwestern oraz Southern Illinois, następnie grał w drugiej lidze niemieckiej, później w Gruzji. 
Sezon 2021/2022 zaczynał w ekipie z Kosowa w Golden Eagle Ylli, występując w FIBA Europe Cup. Później trafił do czołowej bułgarskiej ekipy BC Rilski Sportist.
Ostatnim klubem Barreta Bensona był Spartak Pleven, lider ligi bułgarskiej (NBL). 24 listopada 2022 dołączył do PGE Spójni Stargard.
Jego rodzice to Joan Kacmar i Cliff Benson. Ojciec grał w futbol amerykański na pozycji tight end na uczelni Purdue, a następnie przez cztery sezony w NFL.

</doc>
<doc id="5383441" url="https://pl.wikipedia.org/wiki?curid=5383441" title="4 Dywizja Lekka">
4 Dywizja Lekka



</doc>
<doc id="5383450" url="https://pl.wikipedia.org/wiki?curid=5383450" title="Biegi narciarskie na Mistrzostwach Świata w Narciarstwie Klasycznym 2005 – sprint mężczyzn">
Biegi narciarskie na Mistrzostwach Świata w Narciarstwie Klasycznym 2005 – sprint mężczyzn

Sprint mężczyzn techniką klasyczną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2005; zawody odbyły się 22 lutego 2005 roku. Tytułu sprzed dwóch lat nie obronił Thobias Fredriksson ze Szwecji, który tym razem zdobył brązowy medal. Nowym mistrzem świata został Rosjanin Wasilij Roczew, a drugie miejsce zajął Jens Arne Svartedal z Norwegii.

</doc>
<doc id="5383452" url="https://pl.wikipedia.org/wiki?curid=5383452" title="Kazimieras Būga">
Kazimieras Būga

Kazimieras Būga (ur. 6 listopada 1879 w Pažiegė, zm. 2 grudnia 1924 w Królewcu) – litewski językoznawca i filolog. Był profesorem lingwistyki, zajmującym się głównie językiem litewskim.
Biografia.
Urodził się w Pažiegė, niedaleko Dusiatów, wówczas części Imperium Rosyjskiego. Mianowany osobistym sekretarzem litewskiego językoznawcy Kazimierasa Jauniusa, wykazywał duże zainteresowanie tematem. W latach 1905–1912 studiował na Państwowym Uniwersytecie w Sankt Petersburgu. Następnie kontynuował prace nad językiem indoeuropejskim pod kierunkiem Jana Niecisława Baudouina de Courtenay. Później przeniósł się do Królewca, by kontynuować studia pod kierunkiem Adalberta Bezzenbergera. W 1914 uzyskał tytuł magistra lingwistyki. Od 1922 r. był profesorem Uniwersytetu Witolda Wielkiego.
Jego badania nad litewskimi nazwami osobistymi doprowadziły go do badania nazw miejscowości. Na ich podstawie był w stanie ustalić, że ojczyzna Litwinów i innych ludów bałtyckich do VI do IX wieku n.e. znajdowała się na północ od Ukrainy, w rejonie rzeki Prypeć. Ponadto studiował kolejność chronologiczną słowiańskich zapożyczeń w językach bałtyckich.
Dokonał także językowej rekonstrukcji imion pierwszych książąt Wielkiego Księstwa Litewskiego i obalił teorie o ich słowiańskim pochodzeniu. Stało się to głównym impulsem dla koncepcji Słownika akademickiego języka litewskiego ("Didysis Lietuvių Kalbos Žodynas"). Zmarł w Królewcu i został pochowany na cmentarzu Pietraszuńskim w Kownie.

</doc>
<doc id="5383454" url="https://pl.wikipedia.org/wiki?curid=5383454" title="Stanisław Scheuring">
Stanisław Scheuring

Stanisław Scheuring (ur. 30 września 1894 w Wieliczce, zm. 8 lipca 1953 w Nowym Jorku) – major piechoty Wojska Polskiego, działacz niepodległościowy, kawaler Orderu Virtuti Militari, doktor praw, prezes sądów okręgowych w Krakowie i Stanisławowie.
Życiorys.
Urodził się 30 września 1894 w Wieliczce, ówczesnym mieście powiatowym Królestwa Galicji i Lodomerii, w rodzinie Adolfa i Elżbiety z domu Beuda. W 1904 ukończył szkołę powszechną w rodzinnej miejscowości, a 29 czerwca 1912 zakończył naukę w c. k. Gimnazjum Realnym (IV) w Krakowie, złożonym egzaminem dojrzałości. Następnie rozpoczął studia na Wydziale Filozoficznym i Wydziale Prawa Uniwersytetu Jagiellońskiego.
25 sierpnia 1914 jako student II roku wstąpił do Legionów Polskich i został przydzielony do 2. kompanii I batalionu 2 pułku piechoty. 29 października 1914 został ranny w nogę w bitwie pod Mołotkowem. W maju 1915 został przeniesiony do 4 pułku piechoty i przydzielony do 10. kompanii III batalionu. 2 grudnia 1915 jako chory przebywał w Szpitalu Fortecznym Nr 4 w Krakowie. 1 stycznia 1917 został mianowany chorążym w piechocie. Wiosną tego roku został wymieniony we wniosku do odznaczenia austriackim Krzyżem Wojskowym Karola. 1 września 1917 został dowódcą 10. kompanii 4 pp. 15 września 1917, po kryzysie przysięgowym, jako poddany austriacki został wcielony do cesarskiej i królewskiej Armii. Po ukończeniu szkoły oficerów rezerwy w Radymnie został przydzielony do c. i k. Pułku Piechoty Nr 13, a następnie do c. i k. Pułku Piechoty Nr 113. W szeregach tych oddziałów walczył do 1 listopada 1918 na froncie rumuńskim i włoskim.
Po powrocie do Polski 13 listopada 1918 wstąpił do organizującego się w Krakowie 4 pułku piechoty Legionów. 18 listopada 1918 generał Bolesław Roja mianował go z dniem 1 lipca 1918 podporucznikiem. Od 15 listopada 1918 do 15 czerwca 1919 był dowódcą kompanii podoficerskiej w Baonie Zapasowym 4 pułku piechoty Legionów. Następnie walczył na wojnie z bolszewikami jako dowódca 12. kompanii. Od 1 listopada 1919 do 7 lutego 1920 przebywał na urlopie, w celu kontynuowania studiów. 11 stycznia 1920 uzyskał absolutorium. Następnie wrócił do Baonu Zapasowego 4 pp Leg. na stanowisko oficera wyszkolenia. 14 kwietnia 1919 został przyjęty z dniem 15 listopada 1918 do Wojska Polskiego z byłych Legionów Polskich, z zatwierdzeniem posiadanego stopnia porucznika. Od 11 lipca 1920 na froncie dowodzi 10. kompanią, a następnie III batalionem. Od 2 sierpnia do 13 września 1920 przebywał na leczeniu z powodu czerwonki, a później wrócił do pułku na stanowisko dowódcy 12. kompanii. 19 sierpnia 1920 został zatwierdzony z dniem 1 kwietnia 1920 w stopniu kapitana, w piechocie, w grupie oficerów byłych Legionów Polskich. 13 listopada 1920 został odkomenderowany do Centralnej Szkoły Podoficerskiej Nr 1 w Chełmnie na stanowisko dowódcy batalionu. 29 czerwca 1921 został przeniesiony na stanowisko dowódcy Okręgowej Szkoły Podoficerskiej w Rembertowie, a po likwidacji szkoły do Baonu Zapasowego 4 pp Leg. na stanowisko zastępcy dowódcy i oficera wyszkolenia. 10 lutego 1922 na własną prośbę został przeniesiony do rezerwy. 8 stycznia 1924 został zatwierdzony w stopniu kapitana ze starszeństwem z 1 czerwca 1919 i 578. lokatą w korpusie oficerów rezerwy piechoty. Posiadał wówczas przydział w rezerwie do 73 pułku piechoty w Katowicach. W 1934, jako oficer rezerwy pozostawał w ewidencji Powiatowej Komendy Uzupełnień Kraków Miasto i nadal posiadał przydział do 73 pp. Na stopień majora rezerwy został awansowany ze starszeństwem z 19 marca 1939 i 7. lokatą w korpusie oficerów piechoty.
W czerwcu 1923 ukończył studia prawnicze na macierzystej uczelni i rozpoczął aplikację sądową. 31 października 1925 uzyskał tytuł doktora praw. W październiku 1927 został mianowany sędzią powiatowym w Tyczynie. 5 stycznia 1928 został przeniesiony na stanowisko sędziego powiatowego w Królewskiej Hucie. 31 lipca 1929 został przeniesiony ze stanowiska sędziego grodzkiego w Królewskiej Hucie na stanowisko sędziego grodzkiego w Katowicach. 10 grudnia 1931 został mianowany sędzią okręgowym w Katowicach, a później sędzią okręgowym w Wydziale Zamiejscowym Katowickiego Sądu Okręgowego w Chorzowie. Następnie był wiceprezesem i prezesem Sądu Okręgowego w Krakowie. Obowiązki zawodowe łączył z działalnością społeczną w Lidze Obrony Powietrznej i Przeciwgazowej. 3 grudnia 1937 został przeniesiony na stanowisko prezesa Sądu Okręgowego w Stanisławowie.
Do 8 lutego 1941 był dowódcą 1. kompanii 19 Batalionu Kadrowego Strzelców, po czym został przeniesiony do Obozu Pociągów Pancernych na stanowisko zastępcy dowódcy pociągu.
Po 1945 pozostał na emigracji. W kwietniu 1952 został zastępcą prezesa Stowarzyszenia Prawników Polskich w Stanach Zjednoczonych. Zmarł 8 lipca 1953 w Nowym Jorku.

</doc>
<doc id="5383458" url="https://pl.wikipedia.org/wiki?curid=5383458" title="Hisashige Tanaka">
Hisashige Tanaka

 – inżynier mechanik, wybitny wynalazca, ważna postać biznesu jako założyciel Shibaura Engineering Works, pierwszej prywatnej fabryki maszyn w Japonii i poprzednik jednego z największych w kraju producentów ciężkich maszyn elektrycznych (obecnie Toshiba Corporation). Przydomki: „Edison Orientu”, „Karakuri Giemon”.
Życiorys.
Hisashige Tanaka urodził się jako najstarszy syn rzemieślnika wykonującego przedmioty i ozdoby z szylkretu. W wieku dziewięciu lat zadziwił swoją rodzinę i innych, tworząc coś, co nazwał „etui na kamień do rozcierania tuszu z tajnym zamkiem” pozwalającym na otwarcie szufladki. Zabrał je do swojej szkoły przyświątynnej ("terako-ya"), ale nauczyciele i koledzy nie byli w stanie tego dokonać. Zdobył sobie w ten sposób szacunek, którego przedtem mu nie okazywano.
Gdy miał czternaście lat, od mieszkającej w pobliżu równie utalentowanej dziewczynki, otrzymał propozycję zbudowania krosna, na którym mogłaby tkać obrazkowe wzory na "kurume-gasuri", rodzaju tkaniny, z której słynął ten region. Udoskonalił urządzenie dzięki własnej innowacyjnej technologii, przez co udało mu się wpleść wzory w tkaninę, która wcześniej zawierała tylko proste, cętkowane desenie.
Jego zapał tworzenia został podsycony lekturą „Karakuri-zui”, ilustrowanej antologii technik mechanicznych dla japońskich zegarów, lalek i zabawek, opublikowanej przez Hanzō Hosokawę w 1796 roku. Hisashige miał odziedziczyć rodzinny biznes jako najstarszy syn, ale poprosił ojca, aby zamiast tego przekazał go młodszemu bratu. W ten sposób nieobciążony, mógł poświęcić się swojej pasji.
W wieku dwudziestu jeden lat wystąpił na lokalnym festiwalu z mechanicznymi lalkami, które sam skonstruował. Ten pokaz technicznej magii wywołał poruszenie, które skłoniło go do podróży po całym kraju w charakterze wędrownego artysty. W końcu osiadł w Osace, aby sprzedawać swoje wynalazki, w tym niezwykle popularną lampę na olej rzepakowy, która wykorzystywała system zasilania sprężonym powietrzem, aby palić się wyjątkowo długo. Następnie wspiął się na kolejne wyżyny technologicznej pomysłowości tworząc "mannen-jimeishō" („wieczny zegar”), najlepszy tradycyjny zegar w japońskim stylu, jaki kiedykolwiek powstał.
W 1854 roku Hisashige został zaproszony przez klan Saga do pomocy przy budowie parowców i sprzętu telegraficznego. W 1873 roku przeniósł się do Tokio, aby opracować system telegraficzny na prośbę nowego rządu krajowego w nowej stolicy (restauracja Meiji). Praca Hisashige pomogła rządowi osiągnąć cele rozwoju gospodarczego dzięki ulepszeniom infrastruktury w sieci komunikacyjnej. Jego praca była zgodna z mądrym powiedzeniem: "wakon-yōsai" („japoński duch, zachodni talent”). Oznaczało to, że przy silnym zachowaniu „japońskiej duszy” dobre strony zachodniej nauki i technologii były dobrze przyjmowane i przyswajane. Można powiedzieć, że modernizacja Japonii po restauracji Meiji została osiągnięta właśnie dzięki „japońskiemu duchowi i zachodnim talentom”.
1875 roku założył Tanaka Seisakusho, fabrykę związaną z telegrafem, w dzielnicy Kyōbashi (ob. Ginza).
Zegar wieczny.
Wśród wielu wyszukanych wynalazków, które stworzył, jak m.in. mechaniczne lalki "karakuri-ningyō", Tanaka produkował mistrzowskie zegary, w tym najsłynniejsze arcydzieło "mannen-jimeishō" ("mannen-dokei", „wieczny zegar”).
Hisashige ukończył ten chronometr w 1851 roku. Oparł projekt na zaawansowanych technikach almanachu astronomicznego i zachodnich zegarów, ale wykonał go przy użyciu własnych technik w: metaloplastyce, grawerowaniu, emalii cloisonné i "karakuri". Chronometr składa się z ponad 1000 części, z których większość wykonał ręcznie. Ten skomplikowany zegar może pracować przez rok na jednym uzwojeniu.
Poza podstawowymi funkcjami zegara zachodniego i zegara japońskiego, "mannen-jimeishō" wydaje dźwięk dzwonka alarmowego i wyświetla dni tygodnia, dwadzieścia cztery godziny dobowe, dwanaście znaków chińskiego zodiaku (daty w roku starego kalendarza), roczne ruchy Słońca i Księżyca widziane z Kioto. Wszystkie ruchome tarcze poruszają się dzięki sile sprężyny.
Zegar zajmuje szczególne miejsce w historii kraju, dlatego w 2004 roku podjęto projekt demontażu i renowacji zegara oraz zbudowania repliki. W skład zespołu weszli byli pracownicy Seiko Corporation, a także rzemieślnicy z Kioto. W 2005 roku ukończyli swoje zadanie, przywracając arcydzieło Hisashige do życia po 154 latach.
Japoński zegar jest wyposażony w mechanizm, który obsługuje sezonowy system czasu, rodzaj godziny, która zmienia długość zgodnie ze zmianami długości dnia i nocy w różnych porach roku, poprzez automatyczne przestawianie i resetowanie interwałów indeksu na tarczy zegara. Mechanizm ten umożliwia ruch posuwisto-zwrotny koła z dwoma pojedynczymi zębatkami zamocowanymi naprzemiennie do unikalnego układu mniejszych kółek w kształcie owadów.
Hisashige zapewnił dokładność zachodniego elementu zegara "mannen-jimeishō" za pomocą mechanizmu wychwytowego szwajcarskiego zegarka kieszonkowego zgodnie z oryginalnym projektem. W oparciu o ruch wychwytu mechanizm zazębiał się z segmentową tarczą i wskazówkami japońskiego zegara.
Wieczny zegar zepsuł się wkrótce po śmierci Hisashige i od tamtej pory nigdy nie był ponownie uruchamiany. W 2004 roku zegar został poddany przeglądowi w celu analizy i ponownie złożony w ramach narodowego projektu renowacji. Naukowcy przydzieleni do tego zadania odkryli skomplikowane mechanizmy, które Hisashige opracował samodzielnie, a także wskazówki ujawniające, że wykonał on prawie wszystkie części ręcznie bez użycia narzędzi mechanicznych, w tym koła i sprężyny.
Po ukończeniu zegara wiecznego Hisashige kontynuował produkcję wielu innych unikalnych zegarów, w tym: poduszkowego "makura-dokei" i bębnowego "taiko-dokei".
Wynalazki.
Poza swoją podstawową pracą jako badacz, konstruktor i producent silników parowych i armat, rozwinął japońską technologię w innych dziedzinach, wynajdując różne maszyny przydatne w życiu codziennym. Hisashige Tanaka był jednym z nielicznych genialnych inżynierów mechaników, którzy stworzyli podwaliny Japonii jako technologicznego supermocarstwa.
Hisashige zbudował pierwsze w Japonii „mechaniczne lalki”, które poruszały się dzięki: ciśnieniu hydraulicznemu, grawitacji i ciśnieniu powietrza (pompy). Jego najbardziej znanymi arcydziełami były:
Gdy Hisashige skończył trzydzieści lat przeniósł się do Osaki. Stworzył tam "kaichū-shokudai" („przenośny, składany, kieszonkowy świecznik”) i "mujin-tō" („długo palącą się lampę”). Zainteresował się zachodnimi zegarami sprowadzanymi z Europy, zaczął studiować matematykę i zachodni almanach astronomiczny.
Wykorzystując swoją wiedzę astronoma i inżyniera wyprodukował w 1850 roku zegar "shumi-sen-gi", który wyrażał buddyjską kosmologię opartą na astronomii geocentrycznej. Słońce i Księżyc obracały się wokół góry Shumi-sen (góra Sumeru, Meru) na tarczach zegara. Zbudował ten mechanizm, aby edukować społeczeństwo na temat kosmologii buddyjskiej i wzmocnić swoją religię przed napływem zachodniej teorii Mikołaja Kopernika (1473–1543).
Po przybyciu amerykańskiego komodora Matthew Perry’ego (1794–1858) i jego „czarnych statków” ("kurofune") w 1853 roku, zainteresowania Hisashige zwróciły się ku technologiom obrony narodowej w celu zwiększenia siły militarnej Japonii. Zaczął tworzyć modele: parowca, lokomotywy parowej, pieca pogłosowego, działa Armstronga.
Toshiba.
Wczesna historia firmy Toshiba obejmuje dwa wątki:
W 1939 roku te dwie firmy, liderzy w swoich dziedzinach, połączyły się, stając się zintegrowanym producentem sprzętu elektrycznego, Tōkyō Shibaura Denki Co., Ltd. (Tokyo Shibaura Electric Co., Ltd.). Firma stała się powszechnie znana jako „Toshiba”. Od 1978 roku jest to jej oficjalna nazwa.

</doc>
<doc id="5383477" url="https://pl.wikipedia.org/wiki?curid=5383477" title="Jan Gogacz">
Jan Gogacz

Jan Gogacz (ur. 27 grudnia 1945, zm. 3 kwietnia 1998) – polski wydawca, związany z wydawnictwami podziemnymi w okresie PRL
Życiorys.
W latach 70. i 80. XX wieku pracował w wydawnictwie Iskry. W 1980 i 1981 był jednym z drukarzy pracujących dla Niezależnej Oficyny Wydawniczej NOWA przy druku serii Biblioteka Robotnika. W 1981 został sekretarzem redakcji pisma "Meritum", którego redaktorem naczelnym był Andrzej Mencwel (przed ogłoszeniem stanu wojennego ukazały się tylko dwa numery). Był jednym z założycieli i w latach 1982–1989 członkiem redakcji ukazującego się od grudnia 1982 podziemnego pisma "Vacat". W latach 80. współpracował także z wydawnictwem Przedświt, dla którego zredagował pierwsze wydanie książki Teresy Torańskiej "Oni", a także wydawnictwem In Plus. Zajmował się również kolportażem "Tygodnika Mazowsze", a także drukiem i kolportażem innych wydawnictw podziemnych i akcydensów (m.in. kalendarzy i plakatów). W latach 1989–1992 był sekretarzem redakcji "Tygodnika Solidarność", w latach 1992–1998 wiceprezesem wydawcy "Expressu Wieczornego" – spółki Express.
W 2015 został pośmiertnie odznaczony Krzyżem Oficerskim Orderu Odrodzenia Polski za "za wybitne zasługi w działalności na rzecz przemian demokratycznych w Polsce".

</doc>
<doc id="5383486" url="https://pl.wikipedia.org/wiki?curid=5383486" title="Gong Jin’ou">
Gong Jin’ou

Gǒng Jīn’ōu (chiń. 鞏金甌; pinyin Gǒng Jīn'ōu; Wade-Giles Kung Chin-ou; wym. []) – hymn państwowy Cesarstwa chińskiego w latach 1911–1912. Słowa napisał Yan Fu, a muzykę skomponował Bo Tong.

</doc>
<doc id="5383488" url="https://pl.wikipedia.org/wiki?curid=5383488" title="Ritsu Doan">
Ritsu Doan



</doc>
<doc id="5383490" url="https://pl.wikipedia.org/wiki?curid=5383490" title="Biegi narciarskie na Mistrzostwach Świata w Narciarstwie Klasycznym 2005 – sprint drużynowy mężczyzn">
Biegi narciarskie na Mistrzostwach Świata w Narciarstwie Klasycznym 2005 – sprint drużynowy mężczyzn

Sprint drużynowy mężczyzn techniką dowolną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2005; zawody odbyły się 25 lutego 2005 roku. Był to debiut tej konkurencji w programie mistrzostw świata, pierwszymi w historii mistrzami świata w sprincie drużynowym zostali Norwegowie Tore Ruud Hofstad i Tor Arne Hetland. Drugie miejsce zajęli Niemcy: Jens Filbrich i Axel Teichmann, a brązowy medal zdobyła reprezentacja Czech w składzie Dušan Kožíšek oraz Martin Koukal.

</doc>
<doc id="5383493" url="https://pl.wikipedia.org/wiki?curid=5383493" title="Tadeusz Dobosz">
Tadeusz Dobosz

Tadeusz Dobosz (ur. w 1937 w Krakowie) – polski artysta rzeźbiarz, specjalizujący się w rzeźbie pomnikowej, małych formach rzeźbiarskich i medalierstwie.
Życiorys.
W latach 1957–1963 studiował na Wydziale Rzeźby w Akademii Sztuk Pięknych W Krakowie, gdzie w 1963 otrzymał dyplom w pracowni prof. Jerzego Bandury. Jest autorem i współautorem wielu – nie tylko zielonogórskich – projektów plenerowych i pomników, m.in. pomnika Władysława Jagiełły w Skwierzynie i Don Kichota na poznańskiej Cytadeli. Wielokrotny uczestnik sympozjum Złotego Grona. Brał udział także w innych wydarzeniach artystycznych, m.in. w Plenerze Rzeźbiarskim w Orońsku (1968), Spotkaniach Rzeźbiarskich w Poznaniu (1969, 1970) oraz Sympozjum Plastyki „Wrocław '70”. Pomysłodawca, organizator i uczestnik ogólnopolskich Spotkań Rzeźbiarskich w Zielonej Górze. Pracował przy konserwacji zabytków w Lublinie i Białymstoku. Jego prace znajdują się w wielu kolekcjach, m.in. Ministerstwa Kultury, Muzeum Ziemi Lubuskiej w Zielonej Górze i zbiorach prywatnych. Członek ZPAP od 1963 roku.
Wielokrotnie odznaczany i nagradzany, m.in.: Lubuska Nagroda Kulturalna, Zasłużony Działacz Kultury.

</doc>
<doc id="5383497" url="https://pl.wikipedia.org/wiki?curid=5383497" title="Spy kyōshitsu">
Spy kyōshitsu

, znana również jako Spy Room – seria light novel napisana przez Takemachi i zilustrowana przez Tomari, publikowana od stycznia 2020 nakładem wydawnictwa Fujimi Shobō pod imprintem Fujimi Fantasia Bunko.
Na jej podstawie powstała manga z ilustracjami Kaname Seu, publikowana na łamach magazynu „Gekkan Comic Alive” wydawnictwa Media Factory od maja 2020 do kwietnia 2022. Druga i trzecia część mangi ukazują się w tym samym magazynie od czerwca 2022.
Na podstawie powieści studio Feel wyprodukowało serial anime, którego premiera odbyła się w styczniu 2023.
Fabuła.
Po wyniszczającej wojnie ludzkość uświadomiła sobie, że nowoczesna broń jest zbyt potężna i niszczycielska. W ten sposób zakończyła się era wojny jawnej i rozpoczęła era „wojny w cieniu”, toczonej przy użyciu szpiegów. Po zniszczeniu drużyny szpiegowskiej Inferno, jej jedyny ocalały członek, Klaus, wyrusza, by stworzyć oddział specjalizujący się w „niemożliwych misjach” – operacjach, w których wcześniejszy zespół szpiegowski poniósł już porażkę, co prowadzi do zwiększenia bezpieczeństwa, w wyniku czego szansa na niepowodzenie wynosi 90 procent. Jednakże wszystkie siedem dziewcząt zwerbowanych przez Klausa ma za sobą nieudane misje i jest najgorszymi absolwentkami szkół szpiegowskich, z których pochodzą. Klaus ma tylko miesiąc na nauczenie ich wszystkiego co wie, a z kolei dziewczyny będą musiały użyć każdej sztuczki, aby przetrwać.
Light novel.
Seria ukazuje się do 18 stycznia 2020 nakładem wydawnictwa Fujimi Shobō pod imprintem Fujimi Fantasia Bunko. Według stanu na 20 lipca 2022, do tej pory wydano 8 tomów.
Wydano również 3 zbiory opowiadań, których pierwszy tom ukazał się 19 marca 2021.
Manga.
Adaptacja w formie mangi, zilustrowana przez Kaname Seu, była publikowana w magazynie „Gekkan Comic Alive” wydawnictwa Media Factory od 27 maja 2020 do 27 kwietnia 2022. Jej poszczególne rozdziały zostały zebrane w trzech tankōbonach, wydanych między 23 grudnia a 20 lipca 2020.
Druga część mangi, zilustrowana przez Benishake, oraz trzecia, zilustrowana przez Seu, ukazują się w tym samym magazynie od 27 czerwca 2022.
Anime.
Adaptacja w formie telewizyjnego serialu anime została ogłoszona 13 marca 2022 podczas wydarzenia „Fantasia Bunko Online Festival 2022”. Seria została wyprodukowana przez studio Feel i wyreżyserowana przez Keiichiro Kawaguchiego. Scenariusz napisał Shinichi Inotsume, a projektami postaci zajęła się Sumie Kinoshita. Premiera odbyła się 5 stycznia 2023 w AT-X i innych stacjach. Motywem otwierającym jest autorstwa Nonoc.

</doc>
<doc id="5383501" url="https://pl.wikipedia.org/wiki?curid=5383501" title="Onoszki (rejon wilejski)">
Onoszki (rejon wilejski)

Onoszki (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów wieś w okręgu wiejskim Karolin, w gminie Dołhinów, w powiecie wilejskim, w guberni wileńskiej Imperium Rosyjskiego. W 1866 roku liczyła 229 mieszkańców w 21 domach (115 dusz rewizyjnych), należała do dóbr Karoli, własność Kamieńskich.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 317 osób, 273 było wyznania rzymskokatolickiego a 44 prawosławnego. Jednocześnie 273 mieszkańców zadeklarowało polską, 44 białoruską przynależność narodową. Było tu 71 budynków mieszkalnych. W 1931 w 91 domach zamieszkiwały 424 osoby.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Od 2009 do 2013 roku w sielsowiecie Ścieszyce.

</doc>
<doc id="5383502" url="https://pl.wikipedia.org/wiki?curid=5383502" title="Gustaw Roguski">
Gustaw Roguski

Gustaw Roguski (ur. 12 maja 1839 w Warszawie - zm. 5 kwietnia 1921 w Ostrowach w powiecie kutnowskim) – polski kompozytor i pedagog muzyczny.
Kształcił się muzycznie u T. Skapczyńskiego (1849, gra na fortepianie) i u Emila Szwarcbacha (od 1850, harmonia i kompozycja). Od 1860 studiował w Berlinie u Adolfa Bernharda Marxa i Friedricha Kiela. Od 1862 przebywał w Paryżu, gdzie uzyskał szereg wskazówek od Hectora Berlioza. Po powrocie do Warszawy w 1865 komponował i uczył muzyki, obejmując stanowiska profesorskie w Instytucie Muzyki w Warszawie. Był też sprawozdawcą muzycznym w Tygodniku Ilustrowanym oraz jurorem w konkursach muzycznych. Do jego muzycznych uczniów należeli m.in. Piotr Maszyński, Mieczysław Karłowicz, Ignacy Jan Paderewski i Ludomir Różycki. 
W 1872 otrzymał za "Sonatę g-moll" na wiolonczelę i fortepian wyróżnienie na konkursie kompozytorskim, 1873 – II nagrodę za "Trio fortepianowe d-moll" oraz w 1903 – III nagrodę na konkursie Warszawskiego Towarzystwa Śpiewaczego „Lutnia”. 2 grudnia 1896 został odznaczony orderem św. Stanisława III klasy.
Twórczość muzyczna.
Komponował utwory kameralne, fortepianowe, liczne pieśni na głos z fortepianem. Opracowywał na inną obsadę utwory Stanisława Moniuszki. Był też autorem książek pedagogicznych i podręcznika do nauki harmonii (wspólnie z Władysławem Żeleńskim). 
Bibliografia.
Encyklopedia Muzyczna PWM, pod red. Elżbiety Dziębowskiej, Kraków 2004, t. 8, s. 438, ISBN 83-224-0837-4.

</doc>
<doc id="5383503" url="https://pl.wikipedia.org/wiki?curid=5383503" title="Słobódka Polna">
Słobódka Polna



</doc>
<doc id="5383504" url="https://pl.wikipedia.org/wiki?curid=5383504" title="Emmanuel Ebiede">
Emmanuel Ebiede

Emmanuel Ebiede (ur. 16 sierpnia 1978 w Port Harcourt) – nigeryjski piłkarz występujący na pozycji pomocnika, reprezentant kraju.
Życiorys.
Seniorską karierę rozpoczynał w 1994 roku w Sharks FC. W 1995 roku przeszedł do Eendrachtu Aalst. W Eerste klasse zadebiutował 19 sierpnia 1995 roku w wygranym 1:0 spotkaniu z Royal Antwerp FC. Ogółem rozegrał 34 mecze w najwyższej klasie rozgrywkowej w Belgii. Wiosną 1997 roku przebywał dwa miesiące w więzieniu pod zarzutem gwałtu. Latem tegoż roku przeszedł do sc Heerenveen. W Eredivisie rozegrał 36 spotkań, debiutując 20 sierpnia 1997 roku w wygranym 2:1 meczu z NAC Breda. 28 stycznia 1998 roku zadebiutował w reprezentacji w wygranym 1:0 towarzyskim meczu z Iranem. W październiku 1999 roku jego kontrakt z Heerenveen został rozwiązany. Następnie występował w klubach emirackich. W 2004 roku wrócił do Europy, wiążąc się kontraktem z FC Aszdod. W Ligat ha’Al zadebiutował 28 sierpnia 2004 roku w przegranym 0:1 meczu z Maccabi Hajfa. W Izraelu występował do 2007 roku, reprezentując jeszcze barwy Maccabi Petach Tikwa i Hapoelu Bnei Lod. W 2009 roku wrócił do Nigerii, grając w Bayelsie United, a następnie w Sharks FC. W 2011 roku zakończył karierę.

</doc>
<doc id="5383506" url="https://pl.wikipedia.org/wiki?curid=5383506" title="Krzywe Brody">
Krzywe Brody



</doc>
<doc id="5383513" url="https://pl.wikipedia.org/wiki?curid=5383513" title="Trościanka (rejon kołomyjski)">
Trościanka (rejon kołomyjski)

Trościanka (ukr. Тростянка) – wieś na Ukrainie, w obwodzie iwanofrankiwskim, w rejonie kołomyjskim, nad Prutem.
Dawniej przysiółek Pererowa.

</doc>
<doc id="5383516" url="https://pl.wikipedia.org/wiki?curid=5383516" title="Załucze nad Prutem">
Załucze nad Prutem



</doc>
<doc id="5383517" url="https://pl.wikipedia.org/wiki?curid=5383517" title="Sándor Bauer">
Sándor Bauer

Sándor Bauer (ur. 21 lutego 1952 w Budapeszcie, zm. 23 stycznia 1969 tamże) – węgierski dysydent, uczeń, który dokonał aktu samospalenia w proteście przeciwko obecności wojsk radzieckich na Węgrzech oraz przeciwko inwazji na Czechosłowację.
Życiorys.
Imię nadano mu na pamiątkę przyrodniego brata ojca, który pod koniec II wojny światowej został zatrzymany przez żołnierzy Armii Czerwonej i nigdy nie powrócił do domu. W 1956 roku mieszkanie Bauerów było ostrzeliwane przez radzieckie czołgi w trakcie powstania węgierskiego, co odbiło się na czteroletnim wówczas Sándorze. Z powodów politycznych nie udało mu się dostać do technikum leśniczego, kształcił się na mechanika samochodowego. Samodzielnie skonstruował drukarkę, dzięki której kolportował ulotki antykomunistyczne.
Okoliczności śmierci.
Decyzję o samospaleniu podjął pod wpływem informacji o śmierci Jana Palacha. W poniedziałek 20 stycznia 1969 roku około godziny 13.00 Bauer polał się benzyną, a następnie podpalił na schodach Węgierskiego Muzeum Narodowego obok tablicy poświęconej Sándorowi Petőfiemu. W rękach trzymał węgierskie flagi. Świadkowie zdarzenia ugasili go kurtkami, Bauer odmówił jednak pomocy. Około 13.20 został zabrany do szpitala karetką, którą wezwał obecny na miejscu funkcjonariusz policji. 
Przebywając w szpitalu, był nieustannie przesłuchiwany. 22 stycznia aresztowano go, gdyż oznajmił, że protestował przeciwko okupacji radzieckiej. Zmarł następnego dnia. 
Pogrzeb odbył się 28 stycznia 1969 roku na cmentarzu w dzielnicy Rákospalota pod ścisłą kontrolą funkcjonariuszy. Najbliższej rodzinie zakazano informowania kogokolwiek o uroczystości. Ocenzurowano także treść mowy pogrzebowej.
Reakcja władz.
Służby, w ramach operacji „Fáklyás” („Pochodnia”), przeszukiwały mieszkanie Bauerów, skonfiskowano rzeczy osobiste Sándora, w tym jego pamiętnik i listy pożegnalne. W jednym z nich znalazły się słowa: „Chciałbym żyć, ale naród potrzebuje teraz mojego zwęglonego ciała”. Najbliższe mu osoby przesłuchiwano, dwoje jego przyjaciół oskarżono o niezgłoszenie czynu karalnego. 
22 stycznia 1969 roku Węgierska Agencja Prasowa poinformowała, że samospalenie Bauera nie miało znaczenia politycznego, był to akt chorego psychicznie człowieka. W oparciu o tę informację, pojawiały się artykuły w prasie, jednak były one pisane drobnym drukiem. 

</doc>
<doc id="5383518" url="https://pl.wikipedia.org/wiki?curid=5383518" title="Opieńki">
Opieńki

Opieńki (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 129 osób, wszystkie były wyznania rzymskokatolickiego. Jednocześnie 126 mieszkańców zadeklarowało polską, 3 litewską przynależność narodową. Były tu 22 budynki mieszkalne. W 1931 w 23 domach zamieszkiwało 139 osób.
Wierni należeli do parafii rzymskokatolickiej w Dołhinowie. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5383520" url="https://pl.wikipedia.org/wiki?curid=5383520" title="Trościanka (ujednoznacznienie)">
Trościanka (ujednoznacznienie)



</doc>
<doc id="5383522" url="https://pl.wikipedia.org/wiki?curid=5383522" title="Słoboda Rungurska">
Słoboda Rungurska



</doc>
<doc id="5383524" url="https://pl.wikipedia.org/wiki?curid=5383524" title="Siedliska-Bredtheim">
Siedliska-Bredtheim



</doc>
<doc id="5383526" url="https://pl.wikipedia.org/wiki?curid=5383526" title="Siedliska Bredtheim">
Siedliska Bredtheim



</doc>
<doc id="5383529" url="https://pl.wikipedia.org/wiki?curid=5383529" title="Święty Stanisław (gmina)">
Święty Stanisław (gmina)



</doc>
<doc id="5383530" url="https://pl.wikipedia.org/wiki?curid=5383530" title="Pawłówka (rejon wilejski)">
Pawłówka (rejon wilejski)

Pawłówka – dawny zaścianek. Tereny, na których leżał, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 kolonia a następnie zaścianek leżał w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania prawosławnego i zadeklarowały białoruską przynależność narodową. Był tu 1 budynek mieszkalny. W 1931 w 3 domach zamieszkiwało 17 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5383531" url="https://pl.wikipedia.org/wiki?curid=5383531" title="Białoruski Okręg Wojskowy">
Białoruski Okręg Wojskowy

Białoruski Okręg Wojskowy () – operacyjno-terytorialny związek radzieckich sił zbrojnych.
Formowanie i zmiany organizacyjne.
Sformowany w 1943 na bazie elementów Moskiewskiej Strefy Obrony. Dowództwo okręgu początkowo stacjonowało w Smoleńsku, a od 1944 w Mińsku. W latach 1944–1945 jako Białorusko-Litewski Okręg Wojskowy obejmował obszary Białorusi i Litwy. Od 9 lipca 1945 do 26 stycznia1946 rozdzielony na Miński Okręg Wojskowy sformowany na bazie dowództwa 3 Armii i Baranowicki OW sformowany w oparciu o elementy 3 Frontu Białoruskiego z dowództwem w Bobrujsku nieobejmujące terytorium Litwy. W 1991 Białoruski Okręg Wojskowy obejmował terytorium Białoruskiej Socjalistycznej Republiki Radzieckiej, pozostawał w podporządkowaniu Głównego Dowództwa Kierunku Zachodniego ze sztabem w Legnicy.

</doc>
<doc id="5383532" url="https://pl.wikipedia.org/wiki?curid=5383532" title="Kniażdwór">
Kniażdwór



</doc>
<doc id="5383535" url="https://pl.wikipedia.org/wiki?curid=5383535" title="Plebańce (sielsowiet Dołhinów)">
Plebańce (sielsowiet Dołhinów)

Plebańce – dawny majątek. Tereny, na których leżał, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 folwark a następnie majątek leżał w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 37 osób, 2 były wyznania rzymskokatolickiego a 35 prawosławnego. Jednocześnie 36 mieszkańców zadeklarowało polską a 1 estońską przynależność narodową. Było tu 6 budynków mieszkalnych. W 1931 w 4 domach zamieszkiwały 23 osoby.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5383536" url="https://pl.wikipedia.org/wiki?curid=5383536" title="Nil z Ancyry">
Nil z Ancyry



</doc>
<doc id="5383537" url="https://pl.wikipedia.org/wiki?curid=5383537" title="Eric Perrot">
Eric Perrot



</doc>
<doc id="5383538" url="https://pl.wikipedia.org/wiki?curid=5383538" title="Przestrzeń dwupunktowa Aleksandrowa">
Przestrzeń dwupunktowa Aleksandrowa



</doc>
<doc id="5383540" url="https://pl.wikipedia.org/wiki?curid=5383540" title="Parafia Niepokalanego Poczęcia Najświętszej Maryi Panny w Kościeniewiczach">
Parafia Niepokalanego Poczęcia Najświętszej Maryi Panny w Kościeniewiczach

Parafia Niepokalanego Poczęcia Najświętszej Maryi Panny w Kościeniewiczach – rzymskokatolicka parafia znajdująca się w archidiecezji mińsko-mohylewskiej, w dekanacie wilejskim, na Białorusi.
Historia.
W 1652 roku majątek Kościeniewicze został zapisany zakonowi jezuitów przez członka tego zgromadzenia o. Pawła Laskowskiego SJ. W późniejszym czasie dobra przeżywały trudny okres w czasie wojen moskiewskich. W 1661 otwarto stację misyjną jezuitów. W 1662 r. rozpoczęto budowę drewnianej świątyni św. Ignacego Loyoli. Synod Sapiehy w 1669 r. wymienia ten kościół w spisie parafii dekanatu świrskiego diecezji wileńskiej. 
W 1763 roku staraniem rektora grodzieńskiego o. Kazimierza Wazgirda SJ rozpoczęto budowę nowej murowanej świątyni Niepokalanego Poczęcia Najświętszej Maryi Panny. 
W 1772 roku misja jezuicka obsługiwana była przez jednego kapłana. W 1780 roku dokonano konsekracji świątyni. Dobra jezuickie przeszły na własność Aleksandra Horaina, który w 1781 roku płacił tytułem czynszu rocznego 8500 złp. W 1781 roku parafia należała do dekanatu świrskiego i liczyła 1406 katolików. W 1798 roku parafia leżała w dekanacie wilejskim diecezji mińskiej. W 1872 roku parafia posiadała kaplicę w Karolinie. W 1893 roku parafia posiadała kaplice w Serweczu, Kulbaczynie, Kowieniowie i Horodyszczu, liczyła wówczas 4965 katolików. 
15 grudnia 1942 roku Niemcy zastrzelili w kościele, przy ołtarzu, proboszcza ks. Antoniego Żemło. Stało się to po tym, jak w czasie nabożeństwa Niemcy weszli do świątyni z psami, a ksiądz zwrócił im uwagę. Niemcy weszli do kościoła szukając Żydówki z 4-letnią córką, która ukryła się w szafie w zakrystii. Znaleźli je po tym jak dziewczynka zapłakała i rozstrzelali razem z innym Żydami, na wzgórzu za Kościeniewiczami, przy drodze w kierunku Wilejki.
Świątynia została spalona podczas okupacji niemieckiej przez partyzantów. Od 1946 roku proboszczem był ks. Stanisław Żuk, który odbudował spalony kościół.
W 1991 roku poświęcono plebanię i intronizowano figurę Matki Bożej Fatimskiej w głównym ołtarzu, czego dokonał ks. bp Aleksander Kaszkiewicz.
Demografia.
Liczba katolików, wiernych parafii, w poszczególnych latach.

</doc>
<doc id="5383543" url="https://pl.wikipedia.org/wiki?curid=5383543" title="Dalekowschodni Okręg Wojskowy (ZSRR)">
Dalekowschodni Okręg Wojskowy (ZSRR)

Dalekowschodni Okręg Wojskowy – operacyjno-terytorialny związek radzieckich sił zbrojnych.
Historia.
Dowództwo i sztab okręgu mieściło się Chabarowsku. Wsparcie z powietrza zapewniała 1 Armia Lotnicza, a osłonę 11 Armia Obrony Powietrznej.
&lt;br&gt;W 1990 pozostawał w podporządkowaniu Głównego Dowództwa Wojsk Dalekiego Wschodu ze sztabem w Ułan Ude.

</doc>
<doc id="5383549" url="https://pl.wikipedia.org/wiki?curid=5383549" title="The Best of What's Around">
The Best of What's Around



</doc>
<doc id="5383557" url="https://pl.wikipedia.org/wiki?curid=5383557" title="Indiana Jones i tarcza przeznaczenia">
Indiana Jones i tarcza przeznaczenia

Indiana Jones i tarcza przeznaczenia (ang. "Indiana Jones and the Dial of Destiny") – amerykański film przygodowy w reżyserii Jamesa Mangolda z 2023 roku. W piątej odsłonie serii w rolę tytułowego archeologa, Indiany Jonesa, ponownie wciela się Harrison Ford. W filmie występują również m.in. Phoebe Waller-Bridge jako Helena oraz Mads Mikkelsen jako Voller.
To pierwszy film serii nie wyreżyserowany przez Stevena Spielberga, który tym razem zajął stanowisko producenta. W przeciwieństwie do poprzednich czterech odsłon, za produkcję odpowiedzialne nie było studio Paramount Pictures.
Fabuła.
W 1969 roku amerykański archeolog i poszukiwacz przygód, Indiana Jones żyje na tle wyścigu kosmicznego. Jones zaczął mieć wątpliwości, kiedy rząd Stanów Zjednoczonych zwerbował jego byłych wrogów z czasów II wojny światowej w desperackiej próbie pokonania Związku Radzieckiego w tej rywalizacji. W podróży towarzyszy mu jego córka chrzestna, Helena. Tymczasem Voller, członek NASA i były nazista zaangażowany w program lądowania na Księżycu, pragnie uczynić świat lepszym miejscem zgodnie z jego wartościami.
Produkcja.
Główny okres zdjęciowy filmu rozpoczął się w czerwcu 2021. Zdjęcia zakończono w lutym 2022.

</doc>
<doc id="5383559" url="https://pl.wikipedia.org/wiki?curid=5383559" title="Majdan Graniczny">
Majdan Graniczny

Majdan Graniczny, Majdan Pograniczny, Majdanik (ukr. Майдан Граничний) – część wsi Tłumaczyk na Ukrainie, w obwodzie iwanofrankiwskim, w rejonie nadwórniańskim. Dawniej samodzielna miejscowość.
Dawniej był przysiółek Majdanu Średniego, w II RP w powiecie nadwórniańskim województwa stanisławowskiego. 15 czerwca 1934 odłączono go od Majdanu Średniego i włączono do powiatu kołomyjskiego. 5 września 1934 Majdan Graniczny utworzył gromadę w nowo utworzonej gminie Tłumaczyk.
Po II wojnie światowej włączony do ZSRR.

</doc>
<doc id="5383560" url="https://pl.wikipedia.org/wiki?curid=5383560" title="Majdan Pograniczny">
Majdan Pograniczny



</doc>
<doc id="5383561" url="https://pl.wikipedia.org/wiki?curid=5383561" title="Majdanik">
Majdanik



</doc>
<doc id="5383562" url="https://pl.wikipedia.org/wiki?curid=5383562" title="Szeparówce">
Szeparówce



</doc>
<doc id="5383564" url="https://pl.wikipedia.org/wiki?curid=5383564" title="Chorzów Uniwersytet">
Chorzów Uniwersytet

Chorzów Uniwersytet – budowany przystanek kolejowy zlokalizowany w pobliżu Uniwersytetu Śląskiego w Chorzowie w województwie śląskim. Przystanek powstaje w ramach projektu "Prace na linii kolejowej nr 131 na odcinku Chorzów Batory - Nakło Śląskie", w ramach którego prace ruszyły w marcu 2022 roku. Planowane otwarcie przystanku ma nastąpić w 2024 roku wraz z zakończeniem prac na linii kolejowej nr 131.

</doc>
<doc id="5383566" url="https://pl.wikipedia.org/wiki?curid=5383566" title="DÖRKEN">
DÖRKEN



</doc>
<doc id="5383575" url="https://pl.wikipedia.org/wiki?curid=5383575" title="Mostowlany (rejon lidzki)">
Mostowlany (rejon lidzki)

Mostowlany (, "Mastaulany"; , "Mostowlany") – wieś na Białorusi, w obwodzie grodzieńskim, w rejonie lidzkim, w sielsowiecie Bielica.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Bielica. Należały wówczas do książąt Wittgensteinów.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Bielica. W 1921 miejscowość liczyła 370 mieszkańców, zamieszkałych w 72 budynkach, w tym 234 Polaków, 119 Białorusinów i 17 osób innej narodowości. 361 mieszkańców było wyznania prawosławnego i 9 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5383576" url="https://pl.wikipedia.org/wiki?curid=5383576" title="Jean-François Mancel">
Jean-François Mancel

Jean-François Mancel (ur. 1 marca 1948 w Beauvais) – francuski polityk, samorządowiec i urzędnik państwowy, wieloletni deputowany krajowy, od 1984 do 1986 poseł do Parlamentu Europejskiego II kadencji
Życiorys.
Pochodzi z rodziny o tradycjach gaullistowskich. Studiował prawo publiczne i prywatne na Uniwersytecie Paryskim. Został absolwentem Instytutu Nauk Politycznych w Paryżu oraz École nationale d’administration (w ramach promocji "André Malraux" z 1977). Pracował m.in. jako urzędnik w ministerstwie infrastruktury. Autor kilku publikacji z zakresu prawa konstytucyjnego i administracyjnego, był przewodniczącym stowarzyszenia przyjaźni francusko-azerskiej.
Zaangażował się w działalność polityczną w ramach Unii Demokratów na rzecz Republiki, przekształconej w Zgromadzenie na rzecz Republiki (od 1994 zastępca, a od 1995 do 1997 sekretarz generalny tego ugrupowania). W latach 1971–1978 pełnił funkcję zastępcy mera rodzinnej miejscowości, później zasiadał w radach miejskich Beauvois (1983–1989) i Novillers (1995–2008, od 2014 wicemer). Od 1979 do 2015 członek rady departamentu Oise, w tym od 1985 do 2004 jej przewodniczący. W 1978 po raz pierwszy wybrany do Zgromadzenia Narodowego. W 1984 wybrany posłem do Parlamentu Europejskiego, przystąpił do Europejskiego Sojuszu Demokratycznego (zasiadał w nim do 1986). W 1986 powrócił do krajowego parlamentu, pozostając jego członkiem do 1997. W kolejnym roku wykluczony z RPR za wypowiedzi przychylne wobec Frontu Narodowego. W 2002 został przyjęty do Unii na rzecz Ruchu Ludowego, z jej poparciem ponownie należał do Zgromadzenia Narodowego w latach 2002–2017. W 2017 nie kandydował ponownie, wycofując się z działalności parlamentarnej wobec kontrowersji. Pełnił jednocześnie nadal funkcje samorządowe, w tym wicemera Novillers i prezydenta związku międzygminnego Pays de Thelle et Ruraloise (do 2020).
Żonaty, ma sześcioro dzeci, w tym jednego syna Alexisa, także polityka.
Kontrowersje.
W 1997 wszczęto w jego sprawie postępowanie związane z nieprawidłowym wydatkowaniem środków publicznych z budżetu departamentu, ostatecznie umorzono je, gdy Mancel zwrócił część pieniędzy. Następnie oskarżony o konflikt interesów związany z przyznawaniem kontraktów spółce, której był udziałowcem. W 2005 skazany w tej sprawie na wyrok 18 miesięcy więzienia w zawieszeniu i grzywnę. Sąd Kasacyjny odrzucił skargę na tę decyzję, co w 2010 zostało uznane przez Europejski Trybunał Praw Człowieka za częściowo nieprawidłowe i przyznał mu odszkodowanie. Od 2017 wysuwano wobec niego zarzuty o sprzyjanie władzom Azerbejdżanu w zamian za korupcję polityczną (tzw. dyplomacja kawiorowa).

</doc>
<doc id="5383578" url="https://pl.wikipedia.org/wiki?curid=5383578" title="Poniemuńce">
Poniemuńce

Poniemuńce (, "Paniamoncy"; , "Poniemoncy") – wieś na Białorusi, w obwodzie grodzieńskim, w rejonie lidzkim, w sielsowiecie Bielica, nad Niemnem.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Bielica. Należały wówczas do książąt Wittgensteinów.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Bielica. W 1921 miejscowość liczyła 409 mieszkańców, zamieszkałych w 80 budynkach, w tym 408 Białorusinów i 1 Polaka. 406 mieszkańców było wyznania prawosławnego, 2 mojżeszowego i 1 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5383579" url="https://pl.wikipedia.org/wiki?curid=5383579" title="Wánderson">
Wánderson



</doc>
<doc id="5383581" url="https://pl.wikipedia.org/wiki?curid=5383581" title="Wanderson Campos">
Wanderson Campos



</doc>
<doc id="5383583" url="https://pl.wikipedia.org/wiki?curid=5383583" title="Pedro Henrique Konzen">
Pedro Henrique Konzen



</doc>
<doc id="5383588" url="https://pl.wikipedia.org/wiki?curid=5383588" title="Najlepszy dzień w moim życiu">
Najlepszy dzień w moim życiu

Najlepszy dzień w moim życiu (zapis stylizowany: najlepszy dzień w moim życiu) – singel polskiej piosenkarki Sanah. Singel został wydany 1 grudnia 2022. Utwór napisali i skomponowali Zuzanna Grabowska i Thomas Martin Leithead-Docherty.
Kompozycja znalazła się na 2. miejscu listy OLiA, najczęściej odtwarzanych utworów w polskich rozgłośniach radiowych.
Geneza utworu i historia wydania.
Piosenka została napisana i skomponowana przez Zuzannę Grabowską i Thomasa Martina Leitheada-Docherty’ego, który również odpowiada za produkcję utworu.
Singel ukazał się w formacie digital download 1 grudnia 2022 w Polsce za pośrednictwem wytwórni płytowej Magic Records w dystrybucji Universal Music Polska.
„Najlepszy dzień w moim życiu” w stacjach radiowych.
Nagranie było notowane na 2. miejscu w zestawieniu OLiA, najczęściej odtwarzanych utworów w polskich rozgłośniach radiowych.
Teledysk.
Do utworu powstał teledysk w reżyserii samej piosenkarki, który udostępniono w dniu premiery singla za pośrednictwem serwisu YouTube.
Promocja.
Uczta nad ucztami.
Opracowano na podstawie materiału źródłowego.

</doc>
<doc id="5383592" url="https://pl.wikipedia.org/wiki?curid=5383592" title="Agustín Sant’Anna">
Agustín Sant’Anna

Ariel Agustín Sant’Anna Quintero (ur. 27 września 1997 w Montevideo) – urugwajski piłkarz występujący na pozycji prawego obrońcy, od 2021 roku zawodnik Defensora Sporting.

</doc>
<doc id="5383597" url="https://pl.wikipedia.org/wiki?curid=5383597" title="Gackożer">
Gackożer

Gackożer ("Macheiramphus alcinus") – gatunek drapieżnego ptaka z rodziny jastrzębiowatych (Accipitridae), jedyny przedstawiciel rodzaju "Macheiramphus". Występuje w Afryce Subsaharyjskiej, Azji Południowo-Wschodniej i na Nowej Gwinei. Nie jest zagrożony wyginięciem. Nazwa pochodzi od jego diety, która składa się głównie z nietoperzy. Do polowania potrzebuje otwartej przestrzeni, ale może żyć w różnych siedliskach, od gęstego lasu deszczowego po półpustynie.
Morfologia.
Gackożer to smukły, średniej wielkości ptak drapieżny, zwykle o długości około 45 cm. Ma długie skrzydła i sylwetkę przypominającą sokoła podczas lotu. Dorosłe osobniki są ciemnobrązowe lub czarne, z białą plamą na gardle i piersi, mają białą smugę nad i pod każdym okiem. Młode osobniki są brązowo cętkowane i mają bielsze upierzenie niż dorosłe.
Systematyka.
Taksonomia.
Gackożer jest jedynym przedstawicielem rodzaju "Macheiramphus".
Historia nazwy rodzajowej jest problematyczna. Karol Lucjan Bonaparte opisał gackożera w 1850 roku, nadając mu nazwę "Macheiramphus alcinus". opisał go w 1851 roku pod nazwą "Machaerhamphus alcinus" i forma ta była używana przez ponad sto lat, ponieważ uważano, że została opublikowana w 1848 roku. W 1960 roku wskazał, że pierwszy był Bonaparte, ale w 1979 roku stwierdził, że "Macheiramphus alcinus" jest nazwą porzuconą. i zauważają, że zachowanie młodszego synonimu wymaga specjalnego orzeczenia Międzynarodowej Komisji Nomenklatury Zoologicznej, którego Amadon nie uzyskał; podczas gdy argumentował, że wskrzeszenie nazwy przez Deignana w 1960 roku powinno pozostać w mocy, ponieważ wyprzedza pierwsze wydanie kodeksu w 1961 roku.
Etymologia.
Nazwa rodzajowa pochodzi z języka greckiego: μαχαιρα makhaira – „nóż”; ῥαμφος rhamphos – „dziób”. Epitet gatunkowy "alcinus" oznacza „jak alka”, od rodzaju "Alca" .
Podgatunki.
Wyróżnia się trzy podgatunki "M. alcinus":
Zasięg występowania.
Poszczególne podgatunki zamieszkują:
Ekologia i zachowanie.
Polowanie.
Nietoperze są podstawową zdobyczą gackożera, choć może on żywić się także małymi ptakami, takimi jak jaskółki, jerzyki i lelkowate, a nawet owadami. Poluje, ścigając ofiarę z dużą prędkością w locie. 49,3% polowań kończy się sukcesem. Nietoperze są chwytane za pomocą małych szponów i połykane w całości natychmiast podczas lotu. Metody polowania mogą być podobne do tych stosowanych przez myszołowa preriowego, który wykorzystuje różne rodzaje podejścia: "Up-stream", "Down-stream" i "Cross-stream" (ang. powyżej, poniżej, przecinająco) oraz kierunki chwytania/pozycje ciała (manewry "pitch down", "pitch up" i "roll"), aby schwytać zdobycz. Gackożery wykazują ponadto niezwykle szybkie tempo połykania, potrzebując średnio 6 sekund, aby ofiara trafiła do żołądka po schwytaniu.
Gackożery są aktywne o zmierzchu, wtedy też polują. Można je zaobserwować gnieżdżące się w pobliżu jaskini lub siedliska nietoperzy przed zapadnięciem zmroku. Żerują w locie i połykają ofiary w całości. Ten sposób odżywiania spowodował ewolucję niezwykle dużego otworu gębowego, największego wśród wszystkich drapieżników w stosunku do wielkości ciała. Jest on bardziej podobny do otworu gębowego ptaków owadożernych, które odżywiają się w ten sposób, takich jak jaskółki, jerzyki i lelkowate. Ewolucja dużego otworu gębowego jest prawdopodobnie spowodowana presją selekcyjną związaną z ograniczonym czasem żerowania. Ponieważ nietoperze pojawiają się w grupach o zmierzchu, gackożery mają do dyspozycji około 30 minut na polowanie. Duży otwór gębowy pozwala gackożerom na niezwykle szybkie żerowanie, często z wielokrotnym chwytaniem w czasie jednego polowania.
Nocny tryb życia, duży otwór gębowy i zdolność manewrowania w locie sprawiają, że gackożer jest dobrze przystosowany do polowania na wybraną przez siebie ofiarę. Ta nisza ekologiczna jest silnie eksploatowana przez gackożery, przez co ich konkurencja z innymi dziennymi ptakami szponiastymi jest minimalna.
Rozmnażanie.
Poszukiwanie partnera wiąże się z wieloma powietrznymi pokazami i akrobacjami. Gackożer buduje gniazdo z patyków zebranych w locie. Liczy ono około 90 cm średnicy i 30 cm głębokości. Samica jest samodzielnie odpowiedzialna za inkubację lęgu. Samiec często dzieli się z nią pokarmem. Około miesiąca po rozpoczęciu inkubacji młode wykluwają się jaj, a oboje rodzice pomagają w ich karmieniu. 30–45 dni po wykluciu młode stają się podlotami. Wkrótce potem opuszczają gniazdo. Gackożery zwykle składają jaja we wrześniu i październiku, prawdopodobnie wykorzystując fakt dostępności źródła pożywienia – łatwych do schwytania ciężarnych samic nietoperzy. Natomiast podloty korzystają z młodych nietoperzy, które niedawno wzbiły się w powietrze.
Status zagrożenia.
Ze względu na duży zasięg i stosunkowo stabilną populację, gackożer jest uznawany przez IUCN za gatunek najmniejszej troski. Jednak pojedyncze populacje są zagrożone, a w Republice Południowej Afryki jest on wymieniony jako zagrożony. Liczebność światowej populacji, według szacunków, mieści się w przedziale 670–6700 dorosłych osobników.

</doc>
<doc id="5383598" url="https://pl.wikipedia.org/wiki?curid=5383598" title="Doramad">
Doramad

Doramad (niem. "Doramad Radioaktive Zahncreme, Radioaktywna pasta do zębów Doramad") – pasta do zębów produkowana w Niemczech przez berlińską firmę Auergesellschaft w okresie międzywojennym i w czasach II wojny światowej. Zawierała substancję radioaktywną oznaczaną jako "thorium x", będącą pochodną toru, radioaktywnego metalu, która zdaniem producentów miała właściwości zdrowotne.
Produkcja.
Założycielem firmy produkującej Doramad był austriacki naukowiec Carl Auer von Welsbach. Pasta do zębów zawierała niewielką dawkę promieniotwórczej substancji uzyskiwanej z toru, który z kolei pozyskiwany był z monacytów. Firma Auergesellschaft wykorzystywała tor i metale ziem rzadkich do wytwarzania produktów przemysłowych, między innymi tzw. koszulek Auera; pastę do zębów wytwarzano przy okazji tej działalności jako produkt uboczny. Jej radioaktywność reklamowano jako przynoszącą korzyści zdrowotne, mającą działanie antybakteryjne, przyczyniającą się do wzmocnienia żywotności zębów i dziąseł.
Zgodnie z przekazem marketingowym producenta pasta miała pobudzać krążenie krwi w dziąsłach, zabijać zarazki i zwiększać "siłę życiową" tkanek. W latach 30. pastę eksportowano na rynki zagraniczne; reklamowano ją m.in. w czasopismach "Polska Zachodnia", "Nowy Kurjer" czy "IKC".
Według artykułów reklamowych rozsyłanych przez producentów po towarzystwach stomatologicznych jedyną substancją czynną pasty był wodorotlenek toru. Zgodnie z tym źródłem w stu częściach preparatu znajdowało się: 51 części węglanu sodu, 26 gliceryny, 16 wody destylowanej, 6 mydła sodowego, 1 olejków eterycznych i 0,05 części wodorotlenku toru. 
Substancja określana w początkach XX wieku jako "thorium x" w późniejszej nauce sprecyzowana została jako izotop radu-224. "Thorium x" jest produktem rozpadu toru i była popularną substancją stosowaną w lecznictwie i kosmetologii do lat 60. XX wieku. Wraz ze wzrostem wiedzy na temat zagrożeń związanych z jej stosowaniem zaprzestano jej wykorzystywania w medycynie. W Niemczech "thorium x" sprzedawano pod nazwą handlową "doramad". 
II wojna światowa.
Przy okazji niemieckiej okupacji Francji podczas II wojny światowej grupa niemieckich naukowców związanych z firmą Auergesselshaft przejęła kontrolę nad znajdującymi się we Francji zapasami toru należącymi do firmy Société des Terres Rares. Zgodnie z relacją fizyka Samuela Goudsmita, Amerykanie prowadzący wywiad niemieckiej nauki w ramach Operacji Alsos, dowiedziawszy się o sprawie jesienią 1944, zakładali, że niemieckie zainteresowanie pierwiastkiem ma związek z próbami rafinacji uranu, na potrzeby produkcji bomby atomowej. W świetle późniejszych informacji uzyskanych przez aliantów od pojmanego przedstawiciela firmy Auer okazało się, że ideą przyświecającą niemieckim chemikom przejmującym francuski tor była również chęć rozwinięcia produkcji pasty do zębów Doramad i innych kosmetyków radioaktywnych w okresie powojennym. Sprawa została opisana przez Goudsmita w książce nt. dziejów projektu, "Alsos". Po wojnie przedsiębiorstwo Auergesselshaft zostało przejęte przez firmę Degussa. 

</doc>
<doc id="5383599" url="https://pl.wikipedia.org/wiki?curid=5383599" title="The Official MENA Chart">
The Official MENA Chart

The Official MENA Chart () – cotygodniowa dwudziestopozycyjna lista przebojów najczęściej odtwarzanych utworów w streamingu na Bliskim Wschodzie i w Afryce Północnej publikowana przez International Federation of the Phonographic Industry (IFPI). Dane zbiera firma . 
19 maja 2022 IFPI poinformowało, że testuje zbieranie danych z pierwszych czterech państw – Arabii Saudyjskiej, Egipcie, Maroku i Zjednoczonych Emiratach Arabskich. Pierwszy raz lista została opublikowana 25 listopada 2022. Jest to pierwsza oficjalna lista notowań dla państw tego regionu.
Listy są przygotowywane w oparciu o cotygodniowe wyniki odtwarzań streamingowych w trzynastu krajach; Algierii, Arabii Saudyjskiej, Bahrajnie, Egipcie, Iraku, Jordanii, Katarze, Kuwejcie, Libanie, Maroku, Omanie, Tunezji i Zjednoczonych Emiratach Arabskich. Dane kompletowane są z serwisów streamingowych; , Apple Music, Deezer, Spotify i YouTube.

</doc>
<doc id="5383605" url="https://pl.wikipedia.org/wiki?curid=5383605" title="Język djonggunu">
Język djonggunu



</doc>
<doc id="5383606" url="https://pl.wikipedia.org/wiki?curid=5383606" title="Język jonggunu">
Język jonggunu



</doc>
<doc id="5383607" url="https://pl.wikipedia.org/wiki?curid=5383607" title="Język megani">
Język megani



</doc>
<doc id="5383608" url="https://pl.wikipedia.org/wiki?curid=5383608" title="Język migani">
Język migani



</doc>
<doc id="5383609" url="https://pl.wikipedia.org/wiki?curid=5383609" title="Język mocobí">
Język mocobí



</doc>
<doc id="5383610" url="https://pl.wikipedia.org/wiki?curid=5383610" title="Język mbocobí">
Język mbocobí



</doc>
<doc id="5383611" url="https://pl.wikipedia.org/wiki?curid=5383611" title="Języczek bocznotrzonowy">
Języczek bocznotrzonowy

Języczek bocznotrzonowy, pępówka bocznotrzonowa ("Arrhenia griseopallida" (Desm.) Watling) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Arrhenia, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy gatunek ten opisał w 1826 r. Jean Baptiste Henri Joseph Desmazières, nadając mu nazwę "Agaricus griseopallidus". Później zaliczany był do różnych rodzajów. Obecną, uznaną przez Index Fungorum nazwę, nadał mu Roy Watling w 1989 r.
Ma 17 synonimów. Niektóre z nich:
W 2003 r. Władysław Wojewoda dla ówczesnej nazwy naukowej "Omphalina griseopallida" zaproponował polską nazwę pępówka bocznotrzonowa. Jest ona niespójna z aktualną nazwą naukową "Arrhenia epichysium". Spójną z nazwą naukową polską nazwę języczek bocznotrzonowy podaje internetowy atlas grzybów.
Morfologia.
Średnica 0,5–2,5 cm, początkowo wypukły, potem mniej wypukły i lekko wklęsły w środku, w końcu lejkowaty. Powierzchnia gładka lub drobno łuskowata, głównie z małymi, ciemnobrązowymi łuskami na brzegu. Jest higrofaniczny; w stanie wilgotnym ciemnobrązowoszary, po wyschnieciu o barwie od białej do izabelowatej. Brzeg podwinięty, często falisty, pomarszczony, z półprzezroczystymi prążkami.
Zbiegające na trzon, grube, rozwidlone, pofałdowane, z międzyblaszkami, ciemnoszarobrązowe. Ostrza tej samej barwy.
Wysokość 0,7–3 cm, grubość 1–4 mm, centralny lub bocznie osadzony, walcowaty lub cieńszy w kierunku podstawy, czasem spłaszczony, często wygięty, początkowo pełny, potem pusty w środku. Powierzchnia naga lub delikatnie owłosiona, płowoszara.
Cienki o kremowej barwie. Smak niewyraźny, zapach słaby, podobny do zapachu pelargonii.
Podstawki maczugowate z 2–4 sterygmami, 32–40 × 5–9 µm. Zarodniki podłużne-elipsoidalne, gruszkowate do łezkowatych, gładkie, nieamyloidalne (7,5)8–12(14) × (4,5)5–7(8) µm. Brak cystyd. Strzępki w tramie blaszek splątane. Strzępki w skórce splątane, niektóre drobno inkrustowane, o średnicy 4–8 µm. Sprzążki występują we wszystkich strzępkach.
Języczek bocznotrzonowy charakteryzuje się gładkim do drobno łuskowatym, wypukłym kapeluszem, który z wiekiem jest lekko wklęsły do lejkowatego, dość grubym trzonem (do 4 mm), rozwidlonymi blaszkami, często bocznym (ekscentrycznym). Języczek czarnobrązowy ("Arrhenia obscurata") różni się zawsze centralnym i cieńszym trzonem, nierozwidlonymi ostrzami, węższym trzonem (do 2 mm) i mniejszymi zarodnikami.
Występowanie i siedlisko.
Stanowiska języczka bocznotrzonowego podano głównie w Europie. Poza nią znany jest w nielicznych miejscach w północno-wschodniej części Ameryki Północnej, w Rosji i na Nowej Zelandii. W Polsce W. Wojewoda w 2003 r. przytoczył 5 stanowisk. Aktualne stanowiska podaje internetowy atlas grzybów. Znajduje się w nim na liście gatunków zagrożonych i wartych objęcia ochroną.
Nadrzewny i grzyb saprotroficzny. Występuje na polanach, pod przydrożnymi drzewami, na obrzeżach lasów, w parkach. Rośnie na ziemi, wsód mchów i opadłych liści. W Polsce tworzy owocniki zazwyczaj od lipca do listopada.
Grzyb niejadalny.

</doc>
<doc id="5383612" url="https://pl.wikipedia.org/wiki?curid=5383612" title="Arrhenia griseopallida">
Arrhenia griseopallida



</doc>
<doc id="5383615" url="https://pl.wikipedia.org/wiki?curid=5383615" title="Pępówka bocznotrzonowa">
Pępówka bocznotrzonowa



</doc>
<doc id="5383621" url="https://pl.wikipedia.org/wiki?curid=5383621" title="Omphalina griseopallida">
Omphalina griseopallida



</doc>
<doc id="5383623" url="https://pl.wikipedia.org/wiki?curid=5383623" title="Plamicowce">
Plamicowce

Plamicowce "Arthoniales" Henssen ex D. Hawksw. &amp; O.E. Erikss. – rząd grzybów należący do typu workowców ("Ascomycota").
Systematyka.
Pozycja w klasyfikacji według Index Fungorum:
"Arthoniomycetidae, Arthoniomycetes, Pezizomycotina, Ascomycota, Fungi".
Według aktualizowanej klasyfikacji Index Fungorum bazującej na "Dictionary of the Fungi" do rzędu "Arthoniales" należą rodziny:

</doc>
<doc id="5383632" url="https://pl.wikipedia.org/wiki?curid=5383632" title="Władimir Grabinski">
Władimir Grabinski



</doc>
<doc id="5383638" url="https://pl.wikipedia.org/wiki?curid=5383638" title="Michel Junot">
Michel Junot

Michel Henri Louis Bertrand Edmond Junot (ur. 29 września 1916 w Paryżu, zm. 20 lipca 2008 w Boulogne-Billancourt) – francuski urzędnik państwowy i polityk, od 1958 do 1962 deputowany krajowy, od 1981 do 1983 poseł do Parlamentu Europejskiego I kadencji.
Życiorys.
Syn architekta André Junota i Marguerite Borie. Według własnych deklaracji był potomkiem Jean-Andoche’a Junota. Ukończył studia z prawa publicznego na Uniwersytecie Paryskim oraz École libre des sciences politiques. Od maja 1940 pracował jako urzędnik państwowy w strukturach Francji Vichy, był m.in. pracownikiem ministerstwa spraw wewnętrznych, subprefektem Pithiviers i sekretarzem generalnym departamentu Loiret. W 1944 zwolniony ze służby, powrócił do pracy w administracji publicznej rok później, a w 1948 przywrócony do służby z niższą rangą ze względu na pracę na rzecz Francji Vichy. Następnie do 1958 zajmował stanowiska m.in. delegata do Francuskiej Afryki Równikowej, sekretarza generalnego Indre, doradcy sekretarzy stanu ds. lotnictwa cywilnego i służby publicznej oraz szefa gabinetu ministra rekonstrukcji i budownictwa. Od 1964 był doradcą ministra finansów Wybrzeża Kości Słoniowej, następnie pod koniec lat 60. przeszedł do sektora prywatnego, kierując spółkami z koncernu Westinghouse. Zajmował stanowiska dyrektora centrum informacyjnego Maison de l’Europe w Paryżu i szefa stowarzyszenia francusko-tajwańskiego. Autor publikacji książkowych.
W kadencji 1958–1962 zasiadał w Zgromadzeniu Narodowym z ramienia Narodowego Centrum Niezależnych i Republikanów, od 1958 pełnił funkcję sekretarza generalnego partii. Był także delegatem Francji do Zgromadzenia Parlamentarnego Rady Europy i liderem tamtejszej frakcji liberalnej. Od 1972 do 1977 pozostawał merem Nanteuil-le-Haudouin, zaś od 1977 zastępcą mera Paryża Jacques’a Chiraca. W latach 1979–1986 radny regionu Île-de-France. Od czerwca 1981 do stycznia 1983 wykonywał mandat posła do Parlamentu Europejskiego z ramienia Zgromadzenia na rzecz Republiki (zastąpił Maurice’a Doublet). Zasiadł we władzach frakcji Europejskich Postępowych Demokratów. W latach 90. został członkiem Prawicy Liberalno-Chrześcijańskiej, udzielał się także jako komentator na antenie prawicowego Radio Courtoisie.
Trzykrotnie żonaty, doczekał się czworga dzieci. Jego syn Philippe Junot był modelem, a od 1978 do 1978 mężem księżniczki Monako Karoliny. Zmarł w wyniku nowotworu.
Kontrowersje.
W latach 90. prowadzono śledztwo w jego sprawie w związku z odpowiedzialnością za zbrodnie przeciwko ludzkości związane z funkcjonowaniem na zarządzanym przez niego terytorium obozów przejściowych w Pithiviers i Beaune-la-Rolande oraz deportacjami ludności żydowskiej| Sam Junot zaprzeczał odpowiedzialności za te wydarzenia, twierdząc także, że miał o nich ograniczoną wiedzę. Wytoczył także skutecznie dziewięć powództw przeciwko mediom i politykowi opisującym go jako winnego, otrzymując rekompensatę finansową.
Odznaczenia.
Odznaczony m.in. Legią Honorową V klasy, Krzyżem Wojennym (za lata 1939–1945), Medalem Lotniczym, Orderem Gwiazdy Czarnej III klasy i Medalem Wolnej Francji. Otrzymał także belgijski Order Korony III klasy oraz Order Gwiazdy Wielkiego Komora.

</doc>
<doc id="5383640" url="https://pl.wikipedia.org/wiki?curid=5383640" title="Kościeniewicze">
Kościeniewicze

Kościeniewicze to nazwa miejscowości w Polsce i na Białorusi.

</doc>
<doc id="5383641" url="https://pl.wikipedia.org/wiki?curid=5383641" title="Rajd Niemiec AvD 1962">
Rajd Niemiec AvD 1962

Rajd Niemiec AvD/ADAC Baden-Baden 1962 (6. AvD/ADAC Baden-Baden Deutschland rallye) – 6. edycja rajdu samochodowego Rajd Niemiec AvD/ADAC Baden-Baden rozgrywanego w RFN. Rozgrywany był od 26 do 30 września 1962 roku. Była to dziewiąta runda Rajdowych Mistrzostw Europy w roku 1962.

</doc>
<doc id="5383642" url="https://pl.wikipedia.org/wiki?curid=5383642" title="Rajd AvD/ADAC Baden-Baden Deutschland 1962">
Rajd AvD/ADAC Baden-Baden Deutschland 1962



</doc>
<doc id="5383643" url="https://pl.wikipedia.org/wiki?curid=5383643" title="BMW 700 Sport">
BMW 700 Sport



</doc>
<doc id="5383644" url="https://pl.wikipedia.org/wiki?curid=5383644" title="Repêchage">
Repêchage



</doc>
<doc id="5383647" url="https://pl.wikipedia.org/wiki?curid=5383647" title="Zmarli w roku 1806">
Zmarli w roku 1806

Lista osób zmarłych w 1806:

</doc>
<doc id="5383648" url="https://pl.wikipedia.org/wiki?curid=5383648" title="Port Limassol">
Port Limassol

Port Limassol () – największy port morski na Cyprze, położony w mieście Limassol.
Port zaczął operować w 1974 roku po inwazji tureckiej na Cypr, kiedy Port w Famaguście, znalazł się na terenie Cypru Północnego (port ten obsługiwał 83% ładunków na Cyprze). W 2010 roku Port Limassol obsłużył 3,69 milionów ton ładunku i 380 278 pasażerów.
Stary Port Limassol był kiedyś głównym portem Limassol, od jego budowy (w obecnej formie) w 1956 roku do czasu, kiedy nowy port został uruchomiony w 1974 roku. Jego pierwotne fundamenty położono pod koniec XIX wieku, gdy Cypr był kolonią brytyjską. Do 1974 roku włącznie brytyjska jednostka RAF 1153 Marine Craft Unit (MCU) stacjonowała w zachodniej części portu. Obecnie służy jako miejsce wypoczynku, port rybacki i baza straży przybrzeżnej. W wyniku konkursu architektonicznego sporządzono plany przebudowy tego obszaru i przekształcenia go w bardziej funkcjonalne centrum rekreacyjne. Z tego powodu Stary Port został oficjalnie zamknięty, a projekt rozpoczął się z pewnymi opóźnieniami pod nazwą Limassol Marina w 2010 roku.

</doc>
<doc id="5383664" url="https://pl.wikipedia.org/wiki?curid=5383664" title="Lucjan Kwieciński">
Lucjan Kwieciński

Lucjan (Łucjan) Kwieciński (ur. 5 lub 25 stycznia 1848 w Warszawie, zm. 31 sierpnia 1894 w Iwoniczu) – polski aktor teatralny, dyrektor teatrów.
Życiorys.
Kształcił się w Warszawie, w Szkole Dramatycznej pod kierunkiem Jana Chęcińskiego. Na scenie debiutował w marcu 1866 roku w Płocku. Następnie powrócił do stolicy, gdzie występował do grudnia 1867 roku, otrzymując angaż w Warszawskich Teatrach Rządowych. W kolejnych latach grał we Lwowie (1867-1868, 1872-1879, 1880-1892), w Warszawie (WTR 1869-1871, teatr Eldorado 1878 i 1880, Teatr Letni 1880), Poznaniu (1871-1872, 1880) oraz Łodzi (1880). W latach 1892-1893 objal dyrekcję teatru w Stanisławowie, z którego zespołem występował m.in. w Przemyślu, Tarnopolu, Krynicy, Kołomyi, Stryju, Nowym Sączu i Jarosła­wiu. Następnie powrócił do Lwowa.
W dniu 2 lutego 1875 roku ożenił się z aktorką Antoniną Podwińską. Zmarł śmiercią samobójczą.

</doc>
<doc id="5383665" url="https://pl.wikipedia.org/wiki?curid=5383665" title="Kady Malinowski">
Kady Malinowski

Kady Iuri Borges Malinowski (ur. 2 maja 1996) – brazylijski piłkarz polskiego pochodzenia, który w listopadzie 2022 rozpoczął procedurę renaturalizacyjną przy pomocy Polskiego Związku Piłki Nożnej by mieć możliwość zagrania w reprezentacji Polski w piłce nożnej mężczyzn.
Jest polskiego pochodzenia dzięki swojemu dziadkowi ze strony ojca.
Od 4 stycznia 2023 roku jest zawodnikiem FK Krasnodar.
Osiągnięcia.
Qarabağ
Indywidualnie

</doc>
<doc id="5383666" url="https://pl.wikipedia.org/wiki?curid=5383666" title="Inspekcja Cen">
Inspekcja Cen

Inspekcja Cen – jednostka organizacyjna Ministra do Spraw Cen istniejąca w latach 1982–1985, powołana w celu zapewnienia ochrony interesów ludności oraz przeciwdziałaniu ujemnym zjawiskom, występującym w dziedzinie ustalania i stosowania cen.
Powołanie Inspekcji.
Na podstawie uchwały Rady Ministrów z 1982 r. w sprawie powołania Inspekcji Cen ustanowiono Inspekcję. Powołanie Inspekcji miało związek z ustawą z 1982 r. o utworzeniu urzędu Ministra do Spraw Cen.
Zadania Inspekcji.
Do zadań Inspekcji Cen należało:
Inspektorzy Inspekcji Cen przeprowadzali kontrolę cen u producentów i sprzedawców uspołecznionych i nieuspołecznionych, z wyjątkiem jednostek organizacyjnych, podległych Ministrowi Obrony Narodowej i Ministrowi Spraw Wewnętrznych. Inspektorzy Inspekcji Cen mieli prawo żądać od jednostek kontrolowanych przedstawienia danych obrazujących kształtowanie się cen, kosztów i rentowności (w zakresie nie wynikającym ze sprawozdań statystycznych), jak też sporządzenia kalkulacji kosztów wybranych wyrobów lub usług.
Inspekcja Cen współdziała z Państwową Inspekcja Handlową w zakresie kontroli stosowania cen w handlu, usługach i gastronomii oraz z Polskim Komitetem Normalizacji, Miar i Jakości w zakresie kontroli jakości wyrobów.
Jednostki organizacyjne, do których zakresu działania należały sprawy kontroli poziomu jakości towarów i usług, byli obowiązane na zlecenie Inspekcji Cen dokonywać ekspertyz i wydawać opinie lub orzeczenia o poziomie jakości badanych towarów lub usług, jeżeli było  to konieczne do stwierdzenia, czy ceny są ustalane i stosowane w sposób prawidłowy.
Uprawnienia Inspektorów.
Inspektorzy Inspekcji Cen byli uprawnieni do:
Do przeprowadzenia kontroli spraw i dokumentów zakwalifikowanych jako tajne konieczne było oddzielne upoważnienie.
Inspekcja Cen stosowała sankcje finansowe w postaci nałożenia obowiązku odprowadzenia do budżetu państwa kwoty w wysokości 150% osiągniętego w ten sposób zysku nieprawidłowego. Kwotę podlegały odprowadzeniu do budżetu zmniejszano odpowiednio w razie zwrócenia nadpłaty poszkodowanym.
W razie stwierdzenia nieprawidłowości Główny Inspektor Cen lub okręgowi inspektorzy cen wydali decyzje oraz zalecenia pokontrolne kierownikom jednostek kontrolowanych, dotyczące stosowania prawidłowych cen oraz podjęcia innych działań zapewniających eliminowanie stwierdzonych nieprawidłowości.
Kierowanie Inspekcją.
Inspekcją Cen kierował Główny Inspektor Cen, a okręgowymi inspekcjami cen w okręgowych urzędach cen – okręgowi inspektorzy cen.
Główny Inspektor Cen kierował Inspekcją Cen przy pomocy zastępców. Głównego Inspektora Cen i jego zastępców oraz okręgowych inspektorów cen powoływał i odwoływał Minister do Spraw Cen.
W skład Inspekcji Cen w Urzędzie Cen wchodziły wydziały. Główny Inspektor Cen mógł dla wykonania doraźnych zadań tworzyć zespoły robocze, złożone z pracowników różnych wydziałów.
Zniesienie Inspekcji.
Na podstawie rozporządzenia  z 1985 r. zmieniające rozporządzenie w sprawie szczegółowego zakresu działania Ministra Finansów oraz uprawnień Ministra Finansów i podległych mu organów w zakresie kontroli finansowej zlikwidowano Inspekcję.

</doc>
<doc id="5383667" url="https://pl.wikipedia.org/wiki?curid=5383667" title="Kevin S. Hamilton">
Kevin S. Hamilton

Kevin Scott Hamilton (ur. 26 marca 1955 w Wenatchee) – amerykański przywódca religijny, przedsiębiorca i misjonarz, siedemdziesiąty Kościoła Jezusa Chrystusa Świętych w Dniach Ostatnich (od 2013). Służbę misyjną odbył w misji genewskiej. Zawodowo związany z branżą komunikacyjną. Otrzymywał liczne powołania w ramach macierzystej wspólnoty religijnej, w tym prezydenta misji mormońskiej w Lejdzie oraz prezydenta palika. Poparty jako siedemdziesiąty wchodzący w skład władz naczelnych (2013), dwukrotnie przemawiał podczas Konferencji Generalnej. Zasiadał w prezydiach obszaru w Afryce i Ameryce Północnej, kieruje kościelnym departamentem historii rodziny.
Życiorys.
Pochodzenie i rodzina.
Przyszedł na świat w Wenatchee w stanie Waszyngton jako pierwsze z pięciorga dzieci. Pochodził z rodziny świętych w dniach ostatnich, której związek z Kościołem był początkowo raczej luźny. Jego ojciec, choć urodził się w mormońskiej rodzinie i został ochrzczony, od wczesnych lat nastoletnich pozostawał nieaktywny w Kościele. Nie wyświęcano go w związku z tym w kolejnych urzędach przynależnych do kapłaństwa Aarona wedle przyjętej w tej wspólnocie tradycji. Matka natomiast pierwotnie w ogóle nie była członkiem Kościoła. Mormonizmem zainteresowała się dopiero po narodzinach Kevina. Do tradycji religijnej, z której wywodził się jej mąż, przywiodły ją pytania o sens życia. Przed konwersją bezskutecznie poszukiwała na nie odpowiedzi w macierzystej denominacji. Z misjonarzami skontaktowała się dzięki pomocy Richarda Pratta, potomka prominentnej mormońskiej rodziny. Została ostatecznie ochrzczona, co skłoniło jej małżonka do powrotu do czynnego uczestnictwa w życiu kościelnym. Hamilton został połączony wieczyście ze swoimi rodzicami w obrzędzie pieczętowania krótko później. Ceremonia miała miejsce w świątyni Salt Lake. Jego młodsze rodzeństwo przyszło już na świat już po tym, gdy rodzice zostali zapieczętowani na wieczność w ceremonii małżeńskiej w świątyni. Tym samym, zgodnie z doktryną Kościoła, "urodzili się w przymierzu".
Wykształcenie, aktywność zawodowa i społeczna.
Hamilton podjął studia z zakresu marketingu na Uniwersytecie Brighama Younga (BYU), ukończył je w 1979, otrzymując licencjat. Studia magisterskie z zakresu finansów odbył na Uniwersytecie Waszyngtońskim, kończąc je w 1982. Jego kariera biznesowa obejmowała przede wszystkim pracę dla przedsiębiorstw z branży telekomunikacyjnej. Był dyrektorem wykonawczym spółek takich jak Prime Matrix Wireless, Encore Wireless, Amerivon i Truconnect. Związany również z sektorem inwestycji kapitałowych.
Aktywny w ruchu skautowym, angażował się także w działania na rzecz dialogu międzyreligijnego.
Posługa w Kościele.
Posługiwał w rozmaitych powołaniach w ramach macierzystej wspólnoty religijnej. Misję, w kulturze mormońskiej tradycyjnie podejmowaną wówczas przez młodych mężczyzn, odbył w misji genewskiej, między 1974 a 1976. Po ukończeniu swej służby misyjnej i powrocie do Stanów Zjednoczonych pozostał aktywnym członkiem wspólnoty. W macierzystym okręgu powołany został jako nauczyciel seminarium. Włączył się w pracę afiliowanej przy Kościele Organizacji Młodych Mężczyzn, był jej prezydentem w okręgu, a później także w paliku. Wyświęcany następnie kolejno jako doradca w radzie biskupiej, biskup, wyższy doradca, wreszcie jako prezydent palika. Od 2003 do 2006 był natomiast prezydentem misji mormońskiej z siedzibą w Lejdzie, obejmującej swym zasięgiem Belgię i Holandię. Bezpośrednio przed włączeniem go w szeregi władz naczelnych kierował Southern California Public Affairs Council.
We władzach naczelnych.
6 kwietnia 2013 poparty jako siedemdziesiąty wchodzący w skład władz naczelnych Kościoła. Tym samym, zgodnie z wersetem dwudziestym piątym 107. rozdziału Nauk i Przymierzy, jest uznawany za "szczególnego świadka". Do jego zadań należy, zgodnie z wersetami trzydziestym czwartym oraz trzydziestym ósmym tegoż samego rozdziału, wspomaganie Kworum Dwunastu Apostołów w "budowaniu Kościoła i regulowaniu wszystkich jego spraw". 
Przydzielony został do Drugiego Kworum Siedemdziesięciu. Jako członek władz naczelnych zasiadał między innymi w prezydium obszaru nadzorującego południowo-wschodnią Afrykę oraz w prezydium obszaru odpowiadającego za północno-wschodnią część Ameryki Północnej. Przesunięty został następnie na stanowisko dyrektora wykonawczego kościelnego departamentu historii rodziny. Zasiada jednocześnie w radzie wykonawczej ds. świątyni oraz historii rodziny.
Jako członek władz naczelnych dwukrotnie przemawiał podczas Konferencji Generalnej, w październiku 2013 oraz w kwietniu 2022. Podkreślał znaczenie regularnego uczęszczania na wszystkie spotkania kościelne, zwłaszcza zaś uczęszczania na niedzielne spotkania sakramentalne. Przypominał, że osoby, które są członkami Kościoła, zawarły przymierza zobowiązujące tak do podążania za Jezusem Chrystusem, jak i do przestrzegania Bożych przykazań. Mówiąc o tym, jak kluczowa jest tutaj aktywna postawa wierzącego, odwołał się do doświadczeń własnej rodziny. Przywołał postać jednego ze swych dziadków, który pewnej niedzieli nie pojawił się w kaplicy, a po jakimś czasie opuścił Kościół, tracąc swą wiarę i związane z nią błogosławieństwa. Zauważył, że obecność w kaplicy należy przedłożyć nawet nad czas spędzony z rodziną, o ile tylko okoliczności na to pozwalają. By lepiej zilustrować swe przesłanie, sięgnął także do Księgi Mormona oraz zawartej w niej wizji drzewa życia doświadczonej przez proroka Lehiego. Podkreślił jednocześnie, iż sama obecność w budynku kościelnym nie wystarczy oraz że powinna być uzupełniona chociażby codziennym studiowaniem pism świętych czy codzienną modlitwą.
Nauczał także na temat tożsamości, motywu często pojawiającego się w myśli świętych w dniach ostatnich. Nawoływał wiernych, by pozostali wierni swej prawdziwej, pierwotnej tożsamości, tożsamości obdarzonych boskim potencjałem dzieci Bożych. Przestrzegał w tym właśnie kontekście przed nazbyt pochopnym odrzucaniem potrzeby osobistej zmiany dokonywanej przez i dzięki zadośćuczynieniu Jezusa Chrystusa. Świeckie, pozbawione pierwiastka duchowego tożsamości zestawił z "naturalnym człowiekiem", jednoznacznie potępianym tak na kartach Księgi Mormona, jak i innych mormońskich pism świętych.
Życie prywatne.
27 lipca 1978 w świątyni w Los Angeles poślubił Claudię Keysor. Para doczekała się 6 dzieci oraz 21 wnuków.

</doc>
<doc id="5383668" url="https://pl.wikipedia.org/wiki?curid=5383668" title="Kady (piłkarz)">
Kady (piłkarz)



</doc>
<doc id="5383669" url="https://pl.wikipedia.org/wiki?curid=5383669" title="John Fisher (ujednoznacznienie)">
John Fisher (ujednoznacznienie)



</doc>
<doc id="5383673" url="https://pl.wikipedia.org/wiki?curid=5383673" title="Gerti Bogdani">
Gerti Bogdani

Gerti Jusuf Bogdani (ur. 7 lipca 1980 w Tiranie) – albański polityk, deputowany do Zgromadzenia Albanii z ramienia Partii Demokratycznej.
Życiorys.
Ukończył z wyróżnieniem studia politechniczne na nowojorskim Uniwersytecie Tandon, po powrocie do Albanii pracował jako wykładowca na Uniwersytecie Nowojorskim w Tiranie.
W latach 2009-2017 był deputowanym do Zgromadzenia Albanii z ramienia Demokratycznej Partii Albanii, jednocześnie w latach 2009-2015 przewodził partyjnej młodzieżówce.
W latach 2014-2016 był przewodniczącym Międzynarodowej Unii Młodych Demokratów.

</doc>
<doc id="5383674" url="https://pl.wikipedia.org/wiki?curid=5383674" title="Gerti Jusuf Bogdani">
Gerti Jusuf Bogdani



</doc>
<doc id="5383675" url="https://pl.wikipedia.org/wiki?curid=5383675" title="Miridex">
Miridex



</doc>
<doc id="5383676" url="https://pl.wikipedia.org/wiki?curid=5383676" title="Marcin Iwuć">
Marcin Iwuć

Marcin Iwuć (ur. 12 lutego 1977 w Lubinie, woj. Dolnośląskie) – polski przedsiębiorca i popularyzator wiedzy z zakresu finansów osobistych i rynków kapitałowych. Autor bloga i podcastu „Finanse Bardzo Osobiste”, książki „Jak zadbać o własne finanse?” oraz inwestycyjnego poradnika „Finansowa Forteca”. Regularnie występuje w mediach jako ekspert finansowy. Posiada wykształcenie finansowe i ekonomiczne oraz międzynarodowy tytuł CFA (Chartered Financial Analyst).
Edukacja.
W latach 1997–2000 studiował na wydziale lekarskim Akademii Medycznej we Wrocławiu (obecnie Uniwersytet Medyczny im. Piastów Śląskich we Wrocławiu). Z powodów zdrowotnych przerwał te studia i w latach 2000-2003 ukończył kierunek Finanse i Bankowość na Akademii Ekonomicznej we Wrocławiu (obecnie Uniwersytet Ekonomiczny we Wrocławiu) zdobywając tytuł magistra ekonomii. W latach 2007-2009 zdawał kolejne poziomy egzaminów organizowanych przez CFA Society i w roku 2009 uzyskał międzynarodowy tytuł CFA (Chartered Financial Analyst).

</doc>
<doc id="5383678" url="https://pl.wikipedia.org/wiki?curid=5383678" title="Hana Blažíková">
Hana Blažíková

Hana Blažíková (ur. 2 grudnia 1980 w Pradze) – czeska śpiewaczka (sopran) i harfistka.
W 2002 ukończyła Konserwatorium Praskie w klasie śpiewu Jiříego Kotouča, a następnie kontynuowała naukę m.in. u Poppy Holden, Petera Kooya, Moniki Mauch i Howarda Crooka. Studiowała także muzykologię i filozofię na Uniwersytecie Karola w Pradze. 
Hana Blažíková specjalizuje się w interpretacji utworów średniowiecznych, barokowych i renesansowych, wykonywanych z zespołami i orkiestrami. Występowała na licznych festiwalach m.in. Praska Wiosna ("Pražské jaro", 2004 i 2005), "Festival Oude Muziek" w Utrechcie (2005), "Resonanzen" w Wiedniu (2006), "Tage Alter Musik" w Ratyzbonie. Wykonywane przez nią utwory zostały wydane na ok. 20 płytach, brała udział m.in. w nagraniu wszystkich kantat Jana Sebastiana Bacha w wykonaniu Bach Kolegium Japan. 
Hana Blažíková jest również harfistką.

</doc>
<doc id="5383686" url="https://pl.wikipedia.org/wiki?curid=5383686" title="Władysław Antoniewski">
Władysław Antoniewski

Władysław Antoniewski właśc. Władysław Janek (ur. w 1862 w Krakowie, zm. 5 listopada 1914 we Lwowie) – polski aktor i reżyser teatralny, dyrektor teatrów.
Życiorys.
Kształcił się w Krakowie. Na scenie debiutował w 1881 roku w Piotrkowie Trybunalskim w zespole Bolesława Kremskiego. W latach 1883-1890 grał głównie w teatrach krakowskich, występując także w przedstawieniach wyjazdowych w Sosnowcu, Częstochowie, Kielcach, Radomiu, Piotrkowie, Tarno­wie, Przemyślu, Stanisławowie oraz Szczawnicy. W 1890 roku pełnił również rolę reżysera. Ponadto w latach 1883-1885 grał w Poznaniu.
W latach 1892/1893 występował w Petersburgu w zespole Kazimierza Kamińskiego, a następnie grał w Łodzi (1893). W grudniu 1893 roku objął - po Lucjanie Kwiecińskim - dyrekcję teatru w Stanisławowie, którą sprawował do 1893 roku. W tym czasie na stanisławowskiej scenie występowała m.in. Helena Modrzejewska, z którą Andrzejewski przyjaźnił się jeszcze z czasów krakowskich. Następnie przeniósł się do Lwowa, gdzie pracował do końca życia. Zaangażował się również społecznie, tworząc czy­telnię dla artystów oraz zakładając Towarzystwo Wzajemnej Pomocy dla Artystów, przy którym utworzył Fundusz Wdów i Sie­rot im. Heleny Modrzejewskiej.

</doc>
<doc id="5383691" url="https://pl.wikipedia.org/wiki?curid=5383691" title="Sozoekonomika">
Sozoekonomika



</doc>
<doc id="5383692" url="https://pl.wikipedia.org/wiki?curid=5383692" title="Ekoekonomia">
Ekoekonomia



</doc>
<doc id="5383695" url="https://pl.wikipedia.org/wiki?curid=5383695" title="Puchar Holandii w piłce siatkowej mężczyzn (2022/2023)">
Puchar Holandii w piłce siatkowej mężczyzn (2022/2023)

Puchar Holandii w piłce siatkowej mężczyzn 2022/2023 – 50. sezon rozgrywek o siatkarski Puchar Holandii zorganizowany przez Holenderski Związek Piłki Siatkowej ("Nederlandse Volleybalbond", Nevobo). Zainaugurowany został 23 października 2022 roku.
Rozgrywki składały się z trzech rund eliminacyjnych, 1/16 finału, 1/8 finału, ćwierćfinałów, półfinałów i finału. Brały w nich udział kluby z Eredivisie, Topdivisie, 1e divisie, 2e divisie i 3e divisie.
System rozgrywek.
Rozgrywki o Puchar Holandii w sezonie 2022/2023 składały się z trzech rund wstępnych, 1/8 finału, ćwierćfinałów, półfinałów oraz finału.
Rozgrywki.
1. runda.
Grupa A.
Tabela
Wyniki spotkań
Grupa B.
Tabela
Wyniki spotkań
Grupa C.
Tabela
Wyniki spotkań
Grupa D.
Tabela
Wyniki spotkań
Grupa E.
Tabela
Wyniki spotkań
Grupa F.
Tabela
Wyniki spotkań
Grupa G.
Tabela
Wyniki spotkań
Grupa H.
Tabela
Wyniki spotkań
2. runda.
Grupa A.
Tabela
Wyniki spotkań
Grupa B.
Tabela
Wyniki spotkań
Grupa C.
Tabela
Wyniki spotkań
Grupa D.
Tabela
Wyniki spotkań
Grupa E.
Tabela
Wyniki spotkań
Grupa F.
Tabela
Wyniki spotkań
Grupa G.
Tabela
Wyniki spotkań
Grupa H.
Tabela
Wyniki spotkań
Grupa I.
Tabela
Wyniki spotkań
Grupa J.
Tabela
Wyniki spotkań
Grupa K.
Tabela
Wyniki spotkań
Grupa L.
Tabela
Wyniki spotkań
Grupa M.
Tabela
Wyniki spotkań

</doc>
<doc id="5383700" url="https://pl.wikipedia.org/wiki?curid=5383700" title="Porzecze (rejon lidzki)">
Porzecze (rejon lidzki)

Porzecze (, "Pareczcza"; , "Porieczje") – wieś na Białorusi, w obwodzie grodzieńskim, w rejonie lidzkim, w sielsowiecie Bielica, przy drodze republikańskiej R141.
Historia.
W XIX i w początkach XX w. położone było w Rosji, w guberni wileńskiej, w powiecie lidzkim, w gminie Bielica. Należało wówczas do książąt Wittgensteinów.
W dwudziestoleciu międzywojennym leżało w Polsce, w województwie nowogródzkim, w powiecie lidzkim, w gminie Bielica. W 1921 miejscowość liczyła 456 mieszkańców, zamieszkałych w 81 budynkach, w tym 451 Białorusinów i 5 Polaków. 451 mieszkańców było wyznania prawosławnego i 5 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5383705" url="https://pl.wikipedia.org/wiki?curid=5383705" title="Łoszaki (przystanek kolejowy)">
Łoszaki (przystanek kolejowy)

Łoszaki () – przystanek kolejowy w lasach, w rejonie olenińskim, w obwodzie twerskim, w Rosji. Położony jest na linii Moskwa - Siebież, w oddaleniu od skupisk ludzkich. Najbliższą miejscowością jest Tarasowo.

</doc>
<doc id="5383707" url="https://pl.wikipedia.org/wiki?curid=5383707" title="Ruiny kościoła św. Marcina w Gryżynie">
Ruiny kościoła św. Marcina w Gryżynie



</doc>
<doc id="5383712" url="https://pl.wikipedia.org/wiki?curid=5383712" title="Czertolino (stacja kolejowa)">
Czertolino (stacja kolejowa)

Czertolino () – stacja kolejowa w miejscowości Czertolino, w rejonie rżewskim, w obwodzie twerskim, w Rosji. Położona jest na linii Moskwa - Siebież.
Historia.
Stacja powstała na początku XX w. na linii moskiewsko-windawskiej pomiędzy stacjami Rżew i Olenino.

</doc>
<doc id="5383714" url="https://pl.wikipedia.org/wiki?curid=5383714" title="Andy Muschietti">
Andy Muschietti

Andrés Muschietti (ur. 26 sierpnia 1973 w Vicente López) – argentyński reżyser, scenarzysta i producent filmowy.
Rozpoznawalność przyniósł mu film "Mama" z 2013 roku, który zrealizował wraz z Neilem Crossem i swoją siostrą, Barbarą Muschietti. Znany także z filmu "To", będącego adaptacją powieści Stephena Kinga z 2017 roku, który stał się najlepiej zarabiającym horrorem wszech czasów, a także jego kontynuacji, "To – Rozdział 2" z 2019 roku. Muschietti wyreżyserował dla Warner Bros. film "Flash", osadzony w DC Extended Universe. Będzie także odpowiedzialny za remake "The Howling" dla platformy Netflix.
Wczesne życie.
Muschietti urodził się i wychował w Vicente López w Buenos Aires. Ma starszą siostrę, Barbarę Muschietti. Studiował na Universidad del Cine.
Kariera.
W 2013 roku Muschietti wraz z siostrą i Neilem Crossem wyreżyserował swój pierwszy film, "Mama""." Został on oparty na trzyminutowym filmie krótkometrażowym Muschiettiego "Mamá", który przyciągnął Guillermo del Toro. Krótkometrażówka przekonała del Toro, aby został producentem wykonawczym pełnometrażowego filmu. Miał on premierą 18 stycznia 2013 i zarobił ponad 146 milionów dolarów przy budżecie 15 milionów dolarów.
W lutym 2013 roku Universal Pictures ogłosiło, że Muschietti wyreżyseruje filmową adaptację powieści "Bird Box", którą wyprodukują Scott Stuber, Chris Morgan i Barbara, a Eric Heisserer napisze scenariusz. Był rozważany do objęcia stanowiska reżysera filmów "He-Man" oraz sequela filmu "Snow White and the Huntsman". We wrześniu 2014 roku studio Sony Pictures wyznaczyło Muschiettiego do wyreżyserowania filmowej adaptacji "Shadow of the Colossus" po tym, jak Josh Trank odszedł z powodu zaangażowania w projekt z uniwersum Gwiezdnych wojen.
We wrześniu 2013 roku studio Universal Pictures zatrudniło Muschiettiego do rebootu franczyzy "Mama", ale w maju 2014 roku opuścił projekt z powodu różnic twórczych.
W lipcu 2015 roku, po odejściu Cary Joji Fukunagi, Muschietti został zatrudniony przez New Line Cinema do wyreżyserowania dwóch filmów z serii "To", adaptacji powieści Stephena Kinga. Za produkcję odpowiadała Barbara wraz z Danem Linem, Royem Lee, Sethem Grahame-Smithem i Davidem Katzenbergiem. Filmy zostały wydane odpowiednio w 2017 i 2019 roku.
We wrześniu 2017 roku serwis Deadline poinformował, że Muschietti będzie zaangażowany w filmową adaptacje książki "Dracul". Natomiast w grudniu tego samego roku ogłoszono, że Muschietti wyprodukuje wraz ze swoją siostrą adaptację powieści "The Electric Slate" autorstwa , którą wyreżyserują bracia Russo. 29 października 2018 roku ujawniono, że Muschietti wyreżyseruje dla Warner Bros. filmową adaptację "Ataku Tytanów".
W lipcu 2019 roku pojawiły się informacje, że studio Warner Bros. chce zatrudnić Muschiettiego do wyreżyserowania filmu "Flash", osadzonego w DC Extended Universe. W sierpniu 2019 roku zostało to potwierdzone. Premiera filmu zaplanowana jest na 23 czerwca 2023 roku. W sierpniu 2019 roku ujawniono, że Muschietti wyprodukuje filmową adaptację "Roadwork" autorstwa Stephena Kinga.
W styczniu 2020 roku ujawniono, że Muschietti wyreżyseruje remake "The Howling" dla platformy Netflix. W kwietniu 2021 roku Andy wraz ze swoją siostrą utworzył własną firmę produkcyjną o nazwie Double Dream.

</doc>
<doc id="5383716" url="https://pl.wikipedia.org/wiki?curid=5383716" title="Monczałowo (stacja kolejowa)">
Monczałowo (stacja kolejowa)

Monczałowo () – stacja kolejowa w miejscowości Monczałowo, w rejonie rżewskim, w obwodzie twerskim, w Rosji. Położona jest na linii Moskwa - Siebież.

</doc>
<doc id="5383719" url="https://pl.wikipedia.org/wiki?curid=5383719" title="Jakub Ziółkowski">
Jakub Ziółkowski



</doc>
<doc id="5383721" url="https://pl.wikipedia.org/wiki?curid=5383721" title="Narodowy Instytut Architektury i Urbanistyki">
Narodowy Instytut Architektury i Urbanistyki

Narodowy Instytut Architektury i Urbanistyki (NIAiU) – państwowa instytucja kultury powołana 21 listopada 2017 przez ministra kultury i dziedzictwa narodowego Piotra Glińskiego, którego przedmiotem działania jest "prowadzenie badań nad historyczną i współczesną architekturą, urbanistyką oraz planowaniem przestrzennym, upowszechnianie wiedzy z zakresu tych dyscyplin i wiedzy o dobrach kultury z nimi związanych, w tym prowadzenie działań edukacyjnych, promocyjnych i wydawniczych".
Historia.
Instytut powołano do życia 21 listopada 2017. Powstanie NIAiU było wyrazem zainteresowania państwa jakością przestrzeni i odpowiedzią na wyraźny brak działań systemowych w zakresie edukacji o przestrzeni i kształtowania kultury architektonicznej w Polsce. Działania podejmowane przez Instytut mają być odpowiedzią na ogromny kryzys polskiej przestrzeni, mający wpływ na jakość życia obywateli. Instytut ma przede wszystkim upowszechniać wiedzę o znaczeniu architektury i przestrzeni oraz uświadamiać znaczenie tych obszarów kultury dla społeczeństwa, oddziaływających na wszystkich użytkowników.
Pierwszym dyrektorem został Bolesław Stelmach, który funkcję pełni do dziś.
Działalność.
Instytut w swych założeniach ma być przede wszystkim instytucją edukacyjną, realizującą swe zadania poprzez działania wystawiennicze, popularyzatorskie, promocyjne oraz wydawnicze. Instytut ma się przyczyniać do kreowania krytyki architektonicznej, jak także wypracowywania i promowania dobrych praktyk w zakresie przekształcania przestrzeni. Ważnym elementem działalności Instytutu będzie również dokumentacja i archiwizacja dorobku polskich architektów i urbanistów oraz jego udostępnianie szerokiej publiczności.
Edukacja.
W ramach działań edukacyjnych opracowuje programy i strategie kształcenia dzieci, młodzieży i dorosłych. Powołał też Zespół ds. Powszechnej Edukacji Architektonicznej, poprzez który wypracowuje rozwiązania systemowe – aby edukacja architektoniczna funkcjonowała jako stały element edukacji w Polsce. Jednym z projektów jest "Platforma ADE".
Nagroda NIAiU.
"Nagroda NIAiU" to interdyscyplinarny konkurs dla absolwentów różnych kierunków na najlepsze prace magisterskie na temat wartości przestrzeni wspólnej. Przyznawany jest corocznie w dwóch kategoriach, teoretycznej i praktycznej (projektowej).
Nauka.
Instytut prowadzi działalność badawczą, organizuje seminaria, opracowuje i udostępnia archiwalne materiały związane z przedmiotem działania instytutu.
Wydawnictwo.
W działalności wydawniczej Instytut koncentruje się na książkach popularyzujących wiedzę o powojennej architekturze i urbanistyce, m.in.:
Wystawy.
Instytut prowadzi działalność wystawienniczą skupioną na polskiej architekturze, najciekawszych budynkach i projektach oraz postaciach, które wpływały i wpływają na kształt naszego otoczenia.
Zasoby.
Instytut tworzy kolekcję zasobów elektronicznych związanych z przedmiotem działalności, która udostępniana jest bezpłatnie na jego stronie internetowej. Zasoby zawierają m.in. następujące materiały:
Instytut publikuje także podcasty, filmy i przewodniki architektoniczne.

</doc>
<doc id="5383738" url="https://pl.wikipedia.org/wiki?curid=5383738" title="Kościół Niepokalanego Poczęcia Najświętszej Maryi Panny w Kościeniewiczach">
Kościół Niepokalanego Poczęcia Najświętszej Maryi Panny w Kościeniewiczach

Kościół Niepokalanego Poczęcia Najświętszej Maryi Panny w Kościeniewiczach – kościół parafialny w Kościeniewiczach na Białorusi.
Historia.
Murowany kościół został wybudowany w miejscu drewnianego staraniem rektora grodzieńskiego jezuity o. Kazimierza Wazgirda. Budowę rozpoczęto w 1763 roku, w 1780 dokonano konsekracji. Świątynia została spalona podczas okupacji niemieckiej przez partyzantów. Po II wojnie światowej budynek odbudowano z inicjatywy proboszcza ks. Stanisława Żuka.
W 1991 roku poświecono plebanię i intronizowano figurę Matki Bożej Fatimskiej w głównym ołtarzu, czego dokonał ks. bp Aleksander Kaszkiewicz.
W 2013 roku obchodzono 250-lecie istnienia kościoła. Biełposzta wydała z tej okazji pocztówkę, na której umieszczono wizerunki kościoła.
Architektura.
Budynek zbudowano w stylu późnego baroku, na planie prostokąta i nakryto wysokim dwuspadowym dachem, nad częścią ołtarzową umieszczono dach czterospadowy. Ściany wykończone zostały płaskimi pilastrami. Fasadę główną zakończono frontonem z attyką z półkolistym otworem okiennym. Fronton ozdobiono wolutami, pilastrami i wielowarstwowym gzymsem. Portal wejściowy i otwory okienne są łukowate. Do elewacji wschodniej przylega przybudówka, nakryta stromym dwuspadowym dachem z barokowym frontonem z attyką nad wejściem.
Wnętrze nakryto stropem skrzynkowym. Podłoga pokryta została kolorową mozaiką. Ściany zdobią dwuwarstwowe pilastry. Ołtarz ma symetryczną kompozycję z dużą półkolistą niszą pośrodku, ozdobioną sześcioma półkolistymi kolumnami z jońskimi kapitelami, podtrzymującymi piętrowy gzyms. Pomiędzy kolumnami znajduje się malowana gipsowa rzeźba. Do niskich drewnianych chórów prowadzą boczne schody.
Przy kościele znajduje się XIX-wieczna drewniana dzwonnica oraz kamienne ogrodzenie z bramą. 

</doc>
<doc id="5383751" url="https://pl.wikipedia.org/wiki?curid=5383751" title="Kady Iuri Borges Malinowski">
Kady Iuri Borges Malinowski



</doc>
<doc id="5383752" url="https://pl.wikipedia.org/wiki?curid=5383752" title="Kady Borges Malinowski">
Kady Borges Malinowski



</doc>
<doc id="5383753" url="https://pl.wikipedia.org/wiki?curid=5383753" title="Kady Borges">
Kady Borges



</doc>
<doc id="5383756" url="https://pl.wikipedia.org/wiki?curid=5383756" title="Murawjowo (mijanka)">
Murawjowo (mijanka)

Murawjowo () – mijanka i przystanek kolejowy w pobliżu miejscowości Murawjowo, w rejonie rżewskim, w obwodzie twerskim, w Rosji. Położona jest na linii Moskwa - Siebież.
Dawniej stacja kolejowa.

</doc>
<doc id="5383758" url="https://pl.wikipedia.org/wiki?curid=5383758" title="Puchar Ameryki Północnej w snowboardzie 2022/2023">
Puchar Ameryki Północnej w snowboardzie 2022/2023

Puchar Ameryki Północnej w snowboardzie w sezonie 2022/2023 to kolejna edycja tej imprezy. Cykl rozpoczął się 11 stycznia 2023 r. w kanadyjskim ośrodku narciarskim Sunshine Village zawodami w snowboardcrossie. Zmagania zostaną zwieńczone 29 marca 2023 r. w amerykańskim ośrodku Mammoth Mountain Ski Resort zawodami w halfpipe'ie.
Konkurencje.
Na liście klasyfikacji widnieje również oznaczenie PAR, które nie odzwierciedla żadnej konkurencji. Jest to zsumowana klasyfikacja PSL i PGS.

</doc>
<doc id="5383760" url="https://pl.wikipedia.org/wiki?curid=5383760" title="Organon (czasopismo)">
Organon (czasopismo)

Organon – rocznik założony w 1936 r. przez Stanisława Michalskiego poświęcony zagadnieniom naukoznawczym. Reaktywowany w 1964 r. przez Bogdana Suchodolskiego. 
Publikuje artykuły, materiały i sprawozdania z sympozjów poświęconych historii nauki. Teksty ukazują się w językach kongresowych. Wydawcą jest Instytut Historii Nauki PAN.

</doc>
<doc id="5383764" url="https://pl.wikipedia.org/wiki?curid=5383764" title="Qarabağ">
Qarabağ



</doc>
<doc id="5383768" url="https://pl.wikipedia.org/wiki?curid=5383768" title="Herb gminy Osiek (województwo świętokrzyskie)">
Herb gminy Osiek (województwo świętokrzyskie)



</doc>
<doc id="5383774" url="https://pl.wikipedia.org/wiki?curid=5383774" title="2S42 Lotos">
2S42 Lotos

2S42 Lotos (ros. "2С42 Лотос", pol. "lotos") – rosyjski samobieżny moździerz kalibru 120 mm zaprojektowany przez zakłady CNIIToczMasz wchodzące w skład konsorcjum Rostec. Projekt maszyny ujawniono podczas międzynarodowego forum techniczno-wojskowego „Armia-2017” w podmoskiewskiej Kubince, a premierowo pojazd został zaprezentowany przez producenta 5 czerwca 2019 roku. Konstrukcja jest projektowana dla jednostek powietrznodesantowych jako docelowy następca serii moździerzy samobieżnych 2S9 Nona. 
Projekt jest rozwinięciem zarzuconego projektu ciężkiego samobieżnego moździerza 2S36 Zauralec-D, który miał zastąpić 2S31 Wena.
Charakterystyka.
Lotos wykorzystuje wysoce mobilne zmodyfikowane podwozie bojowego wozu piechoty BMD-4M, które zostało wydłużone do 7 par kół nośnych. Pancerz zapewnia ochronę przed amunicją kalibru 7,62 mm i odłamkami z każdej strony oraz przed amunicją kalibru 12,7 mm z przodu kadłuba. Na wyposażeniu pojazdu znajduje się system ochrony przed skutkami użycia broni masowego rażenia oraz system automatycznego gaszenia pożarów. Jest on także dostosowany do transportu drogą powietrzną i szybkiego przejścia w tryb bojowy po wylądowaniu i rozładunku. Załogę pojazdu stanowią 4 osoby: dowódca, strzelec, ładowniczy i kierowca. 
Głównym uzbrojeniem jest zamontowany w wieży moździerz kalibru 120 mm 2A80-1, znany z wprowadzonego wcześniej systemu 2S34 Chosta. W Lotosie został on silnie zautomatyzowany, a dodatkowo na wyposażeniu znalazł się nowy system kierowania ogniem Zawiet-D. Broń może korzystać zarówno z amunicji zwykłej, jak i pocisków naprowadzanych laserowo Kitołow-2M, a ogień może być prowadzony na dystansie do 13 km przy szybkostrzelności wynoszącej 6-8 strzałów na minutę. Sam moździerz może poruszać się wertykalnie w zakresie od -4 do +80 stopni. 
Do samoobrony pojazd posiada zdalnie sterowany z wnętrza karabin maszynowy kalibru 7,62 mm oraz zestaw wyrzutni granatów dymnych.

</doc>
<doc id="5383777" url="https://pl.wikipedia.org/wiki?curid=5383777" title="Jean-Féry Rebel">
Jean-Féry Rebel

Jean-Féry Rebel (le père), także Jean-Ferry, Jean-Baptiste-Ferry (ochrzczony 18 kwietnia 1666 w Paryżu, zm. 2 stycznia 1747 tamże) – francuski kompozytor, skrzypek i klawesynista.
Życiorys.
Uczył się muzyki u swojego ojca, śpiewaka Jeana Rebela, oraz u Jeana-Baptiste’a Lully’ego. W wieku 8 lat wystąpił grając na skrzypcach przed królem. Od 1699 roku był pierwszym skrzypkiem Académie Royale de Musique w Paryżu, a od 1705 roku należał do zespołu 24 Violons du Roi. W 1716 roku otrzymał stanowisko maître de la musique. W 1718 roku został nadwornym kompozytorem muzyki kameralnej na dworze królewskim, do 1726 roku współdzieląc ten tytuł ze swoim szwagrem Michelem Delalandem. Od 1734 do 1735 roku dyrygował Concert Spirituel.
Był autorem jednych z pierwszych sonat kameralnych, nie posiadających jeszcze stałego porządku cyklicznego. W swoich kompozycjach łączył elementy stylu francuskiego i włoskiego, wprowadzając włoską fakturę triową z równorzędną rolą głosu solowego i basowego. Jako jeden z pierwszych kompozytorów francuskich wprowadził włoską technikę dwudźwiękową.
Jego synem był François Rebel.

</doc>
<doc id="5383778" url="https://pl.wikipedia.org/wiki?curid=5383778" title="Immun Pudliszkowski">
Immun Pudliszkowski

Immun Pudliszkowski – kultywar pomidora zwyczajnego.
Historia i zastosowanie.
Kultywar został wyhodowany w 1927 w Pudliszkach, w okresie zwiększającego się na polskim rynku popytu na przetwory pomidorowe, w tym zwłaszcza soki i przeciery. Odmianę nasadzono w miejscu wcześniej uprawianych w Pudliszkach buraków cukrowych. Inwestycja poprzedzona była wizytą Stanisława Fenrycha, twórcy kombinatu przetwórczego w Pudliszkach, w Wielkiej Brytanii, której celem było pozyskanie nasion pomidorów i zbadanie możliwości przeniesienia brytyjskich doświadczeń w warunki polskie (klimat południowej Anglii jest podobny do wielkopolskiego, co nie ma miejsca w przypadku odmian włoskich lub hiszpańskich). Doradcami Fenrycha byli prof. Tadeusz Chrząszcz i mgr Józef Janicki. Przy okazji wizyty w Anglii zapoznano się z recepturą produkcji ketchupu i z pomidorów odmiany 'Immun Pudliszkowski' wyprodukowano pierwszy w Polsce ketchup (1927). Na skalę przemysłową wytwarzano go od 1928. Z kultywaru sporządzano przede wszystkim koncentrat pomidorowy.

</doc>
<doc id="5383779" url="https://pl.wikipedia.org/wiki?curid=5383779" title="Votum Aleksa">
Votum Aleksa



</doc>
<doc id="5383783" url="https://pl.wikipedia.org/wiki?curid=5383783" title="François Rebel">
François Rebel

François Rebel (le fils) (ur. 19 czerwca 1701 w Paryżu, zm. 7 listopada 1775 tamże) – francuski kompozytor i skrzypek.
Życiorys.
Syn Jeana-Féry’ego Rebela. W roku 1714 został członkiem Académie Royale de Musique, od 1717 roku był także członkiem zespołu 24 Violons du Roi. Od 1733 roku pełnił funkcję superintendenta muzyki kameralnej i mistrza ceremonii na dworze królewskim, będąc odpowiedzialnym ze wystawianie dzieł scenicznych w teatrach dworskich. Współpracował w tym zakresie z François Francœurem, z którym wspólnie napisał kilka dzieł scenicznych. Od 1743 do 1753 roku był inspektorem Académie Royale de Musique, w latach 1757–1767 pełnił z kolei funkcję jej dyrektora muzycznego. W 1760 roku otrzymał z rąk króla tytuł szlachecki.

</doc>
<doc id="5383784" url="https://pl.wikipedia.org/wiki?curid=5383784" title="VinFast VF6">
VinFast VF6

VinFast VF6 – elektryczny samochód osobowy typu crossover klasy subkompaktowej produkowany pod wietnamską marką VinFast od 2023 roku.
Historia i opis modelu.
W styczniu 2022 podczas targów technologicznych CES 2022 w amerykańskim Las Vegas wietnamska firma VinFast miała swoją premierę na północnoamerykańskim rynku, oprócz znanych już modeli VF8 i VF9 prezentując także prototypy kolejnych trzech, mniejszych crossoverów tworzących przyszłą gamę modelową na rynkach globalnych. Wśród nich znalazło się bliskie produkcyjnej formy studium VinFast VF6.
Seryjny model został zaprezentowany niespełna rok po prezentacji prototypu, na amerykańskich targach motoryzacyjnych LA Auto Show 2022 w listopadzie. Samochód uplasował się w gamie jako model subkompaktowy, będący tańszą i mniejszą alternatywą dla równolegle debiutującego VF7. Model utrzymany został w awangardowym wzornictwie autostwa włoskiego studia projektowego Torino Design. Dwurzędowe reflektory utworzyły niewielkie dolne klosze i charakterystyczne, dwie podłużne listwy dominujące pas przedni. Wysoko poprowadzona linia okien płynnie przechodzi w tylne oświetlenie, które utworzył wąski pas świetlny.
Kabina pasażerska utrzymana została w minimalistycznym wzornictwie, gdzie większość funkcji pojazdu zgromadzona została w centralnie umieszczonym dotykowym wyświetlaczu skierowanym ku kierowcy. Ekran charakteryzuje się przekątną 15,7 cala i pełni także funkcję zegarów oraz funkcji przeznaczonych dla kierowcy. Do wykończenia foteli czy boczków drzwi wykorzystano sztuczną skórę, z kolei pojazd w topowej odmanie wyposażenia może posiadać szklany dach.
Sprzedaż.
Po światowej premierze produkcyjnej wersji w listopadzie 2022, początek produkcji VinFasta VF6 wyznaczony został na trzeci kwartał 2023 roku razem z równolegle debiutującym VF7. Podobnie jak inne modele firmy, do wytwarzania elektrycznego crossovera wskazano fabrykę firmy w wietnamskim mieście Hajfong. Wśród rynków zbytu uwzględniono zarówno Stany Zjednoczone, jak i Europę Zachodnią.
Dane techniczne.
VinFast VF6 to samochód elektryczny, w którego gamie przewidziano dwie odmiany. Podstawowa Eco napędzana jest przez 174-konny silnik rozwijający maksymalny moment obrotowy 250 Nm. Topowa Plus osiąga moc 201 KM i 310 Nm maksymalnego momentu obrotowego. W momencie premiery wietnamska firma nie wskazała szczegółowej specyfikacji technicznej miejskiego crossovera pod kątem pojemności baterii oraz zasięgu na jednym ładowaniu.

</doc>
<doc id="5383786" url="https://pl.wikipedia.org/wiki?curid=5383786" title="Narodowy Instytut Urbanistyki i Architektury">
Narodowy Instytut Urbanistyki i Architektury



</doc>
<doc id="5383788" url="https://pl.wikipedia.org/wiki?curid=5383788" title="Turkiestański Okręg Wojskowy">
Turkiestański Okręg Wojskowy

Turkiestański Okręg Wojskowy () – związek operacyjno-terytorialny radzieckich sił zbrojnych.
Formowanie i zmiany organizacyjne.
Sformowany przed II wojną światową jako Środkowoazjatycki Okręg Wojskowy. Swoim zasięgiem obejmował Turkmeńską, Kazachstańską, Uzbecką, Tadżycką i Kirgiską Socjalistyczną Republikę Radziecką. Po 9 maja 1945 został przemianowany na Turkiestański OW, a część obszaru Kazachstańskiej SRR przekazano Stepowemu OW. W 1957 obszar ponownie scalono, a w 1958 powiększono o trzy okręgi administracyjne Kazachstańskiej SRR. W1969 obszar okręgu został ograniczony do terytorium Uzbeckiej i Turkmeńskiej SRR i podporządkowany dowódcy Południowego Kierunku Operacyjno-Strategicznego. Na terytorium OW pozostawał 36 Korpus Armijny oraz jednostki centralnego i okręgowego podporządkowania, w podporządkowaniu operacyjnym okręgu pozostawała 40 Armia w Afganistanie. Od 1989 potencjał OW został powiększony o elementy likwidowanego Średnio Azjatyckiego OW (32 Armia i 17 KA). W 1989 w składzie OW pozostawał 36 KA, w podporządkowaniu operacyjnym po wycofaniu z Afganistanu 40 Armii. Wsparcie z powietrza zapewniała 49 Armia Lotnicza, osłonę 12 Armia Obrony Powietrznej.
&lt;br&gt;W 1990 pozostawał w podporządkowaniu Głównego Dowództwa Kierunku Południowego ze sztabem w Baku.

</doc>
<doc id="5383790" url="https://pl.wikipedia.org/wiki?curid=5383790" title="Drogowskaz (czcionka)">
Drogowskaz (czcionka)



</doc>
<doc id="5383792" url="https://pl.wikipedia.org/wiki?curid=5383792" title="Hotel Maffija 2">
Hotel Maffija 2

Hotel Maffija 2 – wspólny album studyjny raperów będących członkami kolektywu SB Maffija. Płyta ukazała się 28 stycznia 2022 roku nakładem wytwórni muzycznej SBM Label.
Utwory na album powstawały w wynajętym domu, w którym zadaniem raperów było nagranie dużej ilości singli aby potem stworzyć album.
"Hotel Maffija 2" uzyskał status diamentowej płyty diamentowej płyty.
Gościnnie na płycie udzielił się Nypel, Gombao33, 2115 gang i Nowciax.

</doc>
<doc id="5383796" url="https://pl.wikipedia.org/wiki?curid=5383796" title="Pietro Antonio Fiocco">
Pietro Antonio Fiocco

Pietro Antonio Fiocco, także Pierre-Antoine Fiocco (ur. około 1650 w Wenecji, zm. 3 września 1714 w Brukseli) – belgijski kompozytor pochodzenia włoskiego.
Życiorys.
Około 1681 roku osiadł w Brukseli, gdzie w 1682 roku zawarł związek małżeński. W 1687 roku został kapelmistrzem na dworze książęcym, w 1703 roku został dyrektorem muzycznym kościoła Notre-Dame du Sablon. Od 1696 roku był wicekapelmistrzem, a od 1706 roku kapelmistrzem kapeli królewskiej. W 1694 roku założył własny teatr operowy, w którym wystawiał opery Jeana-Baptiste’a Lully’ego z własnymi prologami.
Wydał drukiem zbiór kompozycji "Sacri concerti" na 1-2 głosy (Antwerpia 1691). Ponadto był autorem mszy, motetów, arii.
Jego synowie Jean-Joseph i Joseph-Hector także zostali kompozytorami.

</doc>
<doc id="5383798" url="https://pl.wikipedia.org/wiki?curid=5383798" title="Park Cegielnia w Żorach">
Park Cegielnia w Żorach

Park Cegielnia – park rekreacyjny w Żorach, w Województwie Śląskim. Park znajduje się w obrębie ulic Folwareckiej i Wodzisławskiej. 
Historia.
Dawniej w miejscu obecnego parku przy ul. Folwareckiej znajdował się duży zakład, w którym wytwarzano cegłę. Zakład przestał działać na początku lat 90. XX wieku. Budynki cegielni zostały rozebrane w 1993 roku, na ich miejscu powstał miejski park Cegielnia. 
Opis parku.
W parku znajduje się m.in.: plac zabaw dla dzieci oraz park linowy (o powierzchni 400 m²), jedyne na Śląsku profesjonalne miasteczko ruchu drogowego, gdzie dzieci mogą poznać zasady ruchu (rondo, sygnalizacja świetlna, próg zwalniający, ulica jednokierunkowa) i znaków drogowych (poziomych i pionowych), skatepark, w którym do dyspozycji jest kilka ramp i innych urządzeń o różnym stopniu trudności, np. tzw. „bowl”, street workout park, a także siłownia zewnętrzna. 
Cały teren żorskiego parku otacza tor rolkowy. W parku również są ścieżki rowerowe i samoobsługowa stacja naprawy rowerów. 
Obecnie w parku trwa budowa tężni solankowej z okazji 750-lecia Żor. Inwestycja ma kosztować 5,1 mln złotych. Tężnia wybudowana zostanie na części parku od strony ulicy Wodzisławskiej, niedaleko zielonego labiryntu. 
Park Cegielnia zwyciężył w internetowym głosowaniu na Najlepszą Przestrzeń Publiczną Województwa Śląskiego 2016. 

</doc>
<doc id="5383801" url="https://pl.wikipedia.org/wiki?curid=5383801" title="Mikulino (rejon wileński)">
Mikulino (rejon wileński)



</doc>
<doc id="5383802" url="https://pl.wikipedia.org/wiki?curid=5383802" title="Języczek uchowaty">
Języczek uchowaty

Języczek uchowaty ("Arrhenia lobata" (Pers.) Kühner &amp; Lamoure ex Redhead) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Arrhenia, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy gatunek ten opisał w 1801 r. Christiaan Hendrik Persoon, nadając mu nazwę "Merulius lobatus". Później zaliczany był do różnych rodzajów. Obecną, uznaną przez Index Fungorum nazwę, nadali mu Robert Kühner, Denise Lamoure i Scott Alan Redhead w 1984 r.
Ma 9 synonimów. Niektóre z nich:
Polską nazwę nadał Władysław Wojewoda w 1979 r.
Morfologia.
Szerokość 1–4 cm, beztrzonowy, przyrośnięty bokiem do podłoża. Brzeg płatowaty i falisty. Powierzchnia naga, poprzecznie nieco strefowana. Jest higrofaniczny; w stanie suchym ciemnoszary do szarobrązowego, w stanie wilgotnym przeźroczysty. Hymenofor w kolorze kapelusza, listewkowaty i mniej lub bardziej siatkowaty.
Strzępki skórki ułożone promieniście do równoległych, o średnicy 4–12 µm, gładkie, zwykle z ciemnym pigmentem i nieco inkrustowane, nieregularnie na ścianach lub czasami tylko w niektórych częściach. Brak cystyd. Podstawki 25–38 × 6–9 µm, maczugowate, 4-zarodnikowe, sterygmy zwykle zakrzywione lub czasami proste, o długości do 4 µm. Zarodniki 7,5–10(-12) x 5,5–8(–9) µm, Q = 1,3, szeroko elipsoidalne, łezkowate, gładkie, szkliste, nieamyloidalne. Sprzążki są obecne we wszystkich strzępkach.
Występowanie i siedlisko.
Stanowiska języczka uchowatego podano w Europie, Ameryce Północnej, Azji i Australii. Najwięcej stanowisk podano w Europie. Występuje tu od Morza Śródziemnego po archipelag Svalbard, Islandię i Grenlandię. Częściej występuje w regionach arktyczno-alpejskich niż w umiarkowanych i na nizinach. W Europie Północnej jest dużo częstszy niż w Ameryce Północnej. W Polsce W. Wojewoda w 2003 r. przytoczył 4 stanowiska z uwagą, że jest to gatunek rzadki i zagrożony. Znajduje się na "Czerwonej liście roślin i grzybów Polski". Ma status E– gatunek wymierający, którego przeżycie jest mało prawdopodobne, jeśli nadal będą działać czynniki zagrożenia. Jest rzadki we wszystkich rejonach występowania i wpisany do czerwonych ksiąg wszystkich krajów, w których występuje.
Naziemny grzyb saprotroficzny. Występuje na turzycowiskach, trzcinowiskach, bagnach, torfowiskach, murawach wysokogórskich i wyleżyskach. Czasami występuje także na wilgotnych łąkach lub obszarach, na których występują małe płaty torfowców i innych mszaków, na przykład w lasach wzdłuż strumieni i na otwartych wrzosowiskach. Powierzchnia tych siedlisk w Europie ciągle zmniejsza się, co jest jednym z ważniejszych czynników wymierania języczka uchowatego.

</doc>
<doc id="5383803" url="https://pl.wikipedia.org/wiki?curid=5383803" title="Język bangando">
Język bangando



</doc>
<doc id="5383804" url="https://pl.wikipedia.org/wiki?curid=5383804" title="Język bagando">
Język bagando



</doc>
<doc id="5383805" url="https://pl.wikipedia.org/wiki?curid=5383805" title="Język bangantu">
Język bangantu



</doc>
<doc id="5383808" url="https://pl.wikipedia.org/wiki?curid=5383808" title="Arrhenia lobata">
Arrhenia lobata



</doc>
<doc id="5383809" url="https://pl.wikipedia.org/wiki?curid=5383809" title="Brahim Ouchrif">
Brahim Ouchrif

Brahim Ouhrif (ur. 14 listopada 1984) – marokański piłkarz, grający jako prawy napastnik.
Klub.
Początki.
Zaczynał karierę w Union Sidi Kacem.
1 lipca 2009 roku przeniósł się do Ittihad Tanger.
Olympique Khouribga.
1 lipca 2010 roku trafił do Olympique Khouribga.
W sezonie 2011/2012 (pierwszym w bazie Transfermarkt) zagrał 8 spotkań.
W sezonie 2012/2013 rozegrał 24 mecze, strzelił 3 gole i miał tyle samo asyst.
Kawkab Marrakesz.
1 lipca 2013 roku przeniósł się do Kawkab Marrakesz. Zadebiutował tam 1 września 2013 roku w meczu przeciwko AS Salé (wygrana 1:0). Zagrał 59 minut, został zmieniony przez Abderrahima Saidiego. Pierwszego gola strzelił 29 września 2013 roku w meczu przeciwko Wydad Casablanca (2:0). Do siatki trafił w 2. minucie z rzutu karnego. Łącznie zagrał 14 meczów i strzelił 3 gole.
Od 2015.
10 stycznia 2015 roku wrócił do Ittihad Tanger.
1 stycznia 2016 roku, po półrocznym pobycie bez klubu trafił do CODM Meknès. Następnie zakończył karierę.

</doc>
<doc id="5383810" url="https://pl.wikipedia.org/wiki?curid=5383810" title="Shuto Machino">
Shuto Machino



</doc>
<doc id="5383815" url="https://pl.wikipedia.org/wiki?curid=5383815" title="Mikrusek reliktowy">
Mikrusek reliktowy

Mikrusek reliktowy ("Microcebus margotmarshae") – gatunek ssaka naczelnego z rodziny lemurkowatych, opisany na początku XXI wieku. Należy do średnich przedstawicieli rodzaju.
Budowa.
Mikrusek reliktowy należy do średniej wielkości mikrusków. Schwitzer "et al." podają następujące wymiary zwierzęcia: głowa i tułów mierzą od 11 do 12 cm; ogon jest dłuższy, osiągając 14 cm; masa ciała wynosi 49 g.
Pysk jest jasnobrązowy, takoż okolica wokół oczu, pomiędzy którymi leży biała plama, podobnie jak u innych mikrusków, niewielka. Resztę głowy opisują autorzy jako jasną, czerwonawopomarańczową. Uszy są niewielkie. Grzbietowa strona ciała zwierzęcia pokryta jest futrem barwy czerwonawopomarańczowej z odcieniami szarości, podobnie ogon. Część brzuszna jest kremowa czy biaława.
Systematyka.
Nowy gatunek ssaka opisali formalnie Louis, Engberg, McGuire, McCormick, Randriamampionona, Ranaivoarisoa, Bailey, Mittermeier &amp; Lei, w 2008. Jako miejsce typowe autorzy podali Madagaskar, prowincję Antsiranana, Anfafondro Classified Forest. Określili też jego współrzędne, podając 48° 13’ 23,4’’ E i 14° 2’ 44,5’’ S. Wcześniej uważano, że występujące tam mikruski należą do gatunku mikrusek sambirański.
W obrębie gatunku nie wyróżnia się podgatunków.
Tryb życia.
Dane dotyczące trybu życia tego gatunku są skromne. Żyje on na drzewach. Aktywność przypada na noc. Nie wiadomo nic o jego przemieszczaniu się, areałach czy strukturze społecznej. Nie wiadomo również nic o rozrodzie.
Rozmieszczenie geograficzne.
Jak wszystkie gatunki lemurkowatych, mikrusek reliktowy jest endemitem Madagaskaru. Co więcej, napotkano go tylko w jednym miejscu na północnym zachodzie wyspy, w Anfafondro Classified Forest na zachód od rezerwatu Manongarivo, na północ od rzek Andranomalaza i Maevarano, na południe zaś od Andranomalaza. Być może zasiedla jeszcze wyżej leżące tereny w rezerwacie Tsaratanana.
Ekologia.
Siedliskiem mikruska reliktowego jest suchy las.
Schwitzer "et al." nie mają szczegółowych informacji na temat diety mikruska reliktowego. Jak piszą, prawdopodobnie konsumuje on owoce i owady i przypuszczalnie inne elementy diety pozostałych mikrusków.
Zagrożenia i ochrona.
Gatunek ujęty został w Załączniku I CITES. Gatunek długo nie był rozpoznawany przez IUCN. IUCN/SSN Lemur Red-Listing Workshop w 2012 uznał gatunek za zagrożony, wskazując ograniczony zasięg występowania. W 2020 IUCN uznało gatunek za zagrożony, motywując to całkowitym zasięgiem poniżej 1100 km² i destrukcją jego siedliska, wpisywaną w kontekst ogólnego niszczenia środowiska na Madagaskarze. Całkowita liczebność spada.
Zwierzęcia nie napotkano w żadnym obszarze chronionym. Występuje jednak w Anfafondro Classified Forest, a podejrzewa się, że może zamieszkiwać także w rezerwacie Tsaratanana. Nie ma informacji na temat jego hodowli.

</doc>
<doc id="5383816" url="https://pl.wikipedia.org/wiki?curid=5383816" title="Biegi narciarskie na Mistrzostwach Świata w Narciarstwie Klasycznym 2005 – bieg na 15 km mężczyzn">
Biegi narciarskie na Mistrzostwach Świata w Narciarstwie Klasycznym 2005 – bieg na 15 km mężczyzn

Bieg mężczyzn na 15 km techniką dowolną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2005; zawody odbyły się 17 lutego 2005 roku. Tytułu sprzed dwóch lat nie obronił Niemiec Axel Teichmann, który tym razem zajął siódmą pozycję. Nowym mistrzem świata został Włoch Pietro Piller Cottrer, drugie miejsce zajął jego rodak - Fulvio Valbusa, a brązowy medal zdobył Tore Ruud Hofstad z Norwegii.

</doc>
<doc id="5383817" url="https://pl.wikipedia.org/wiki?curid=5383817" title="Antoni Józef Zielicki">
Antoni Józef Zielicki

Antoni Józef Zielicki, także Józef Zielicki, Józef A. Zielicki, Józef Antoni Grünberg-Zielicki (ur. 25 listopada 1910 w Tarnopolu, zm. 13 czerwca 1973 w Londynie) – polski działacz emigracyjny, działacz harcerski.
Życiorys.
Jego ojciec zmarł niedługo przed jego narodzinami na serce, mieszkał z matką we Lwowie. Od 11 roku życia był harcerzem, w I Drużynie Harcerzy. Ukończył studia matematyczne na Uniwersytecie Jana Kazimierza, pracował jako nauczyciel w średniej szkole technicznej oraz opiekun w Domu Sierot. Przed wybuchem II wojny światowej był zaangażowany w harcerstwo wśród młodzieży robotniczej, założył pierwszą drużynę robotniczą. Współpracował z Aleksandrem Kamińskim w ośrodku instruktorskim w Górkach Wielkich. Po wybuchu wojny zaangażował się w działalność konspiracyjną, działał w Związku Walki Zbrojnej-2 we Lwowie, był też członkiem Polskiej Organizacji Walki o Wolność. 22 czerwca 1941 został aresztowany we Lwowie, był więziony na Butyrkach i Łubiance i w 1941 skazany na karę śmierci. Jego losy więzienne zostały opisane w książce "Na nieludzkiej ziemi" Józefa Czapskiego. Został zwolniony w tym samym roku po układzie Sikorski-Majski, wydostał się z ZSRR z Armią Andersa. Służył w Armii Polskiej na Wschodzie i 2 Korpusie Polskim, był m.in. I zastępcą Szefa Oddziału Propagandy i Kultury Dowództwa APW i 2 KP, szefem sekcji szkół w Bazie 2 KP, a w latach 1945-1947 zastępcą szefa delegatury 2 Korpusu we Francji (jego szefem był tam Józef Czapski). Wojsko opuścił w stopniu porucznika.
Następnie pozostał na emigracji w Wielkiej Brytanii, był nauczycielem matematyki w Ampleforth College, polskim gimnazjum w Stowell Park i od 1957 do śmierci w Cardinal Vaugham Grammar School. Był m.in. członkiem Rady Jedności Narodowej, kierownikiem działu oświaty w Egzekutywie Zjednoczenia Narodowego (1967-1972), członkiem władz Niezależnej Grupy Społecznej i Związku Harcerstwa Polskiego działającego poza granicami Kraju, działaczem Polskiego Ośrodka Społeczno-Kulturalnego w Londynie. Należał do współpracowników "Kultury". Przyjaźnił się z Jerzym Giedroyciem.
Przez Radę Trzech został w 1972 odznaczony Krzyżem Oficerskim Orderu Odrodzenia Polski.
Został pochowany na Acton Cemetary w Londynie.

</doc>
<doc id="5383818" url="https://pl.wikipedia.org/wiki?curid=5383818" title="Józef Zielicki">
Józef Zielicki



</doc>
<doc id="5383820" url="https://pl.wikipedia.org/wiki?curid=5383820" title="Avant que l'ombre">
Avant que l'ombre



</doc>
<doc id="5383821" url="https://pl.wikipedia.org/wiki?curid=5383821" title="Avant que l'ombre...">
Avant que l'ombre...



</doc>
<doc id="5383824" url="https://pl.wikipedia.org/wiki?curid=5383824" title="Original Sin">
Original Sin



</doc>
<doc id="5383825" url="https://pl.wikipedia.org/wiki?curid=5383825" title="Kościół św. Michała w Ebrachu">
Kościół św. Michała w Ebrachu



</doc>
<doc id="5383828" url="https://pl.wikipedia.org/wiki?curid=5383828" title="Kamera wojny i domen">
Kamera wojny i domen



</doc>
<doc id="5383832" url="https://pl.wikipedia.org/wiki?curid=5383832" title="Original Sin (singel)">
Original Sin (singel)



</doc>
<doc id="5383833" url="https://pl.wikipedia.org/wiki?curid=5383833" title="Original Sin (singiel)">
Original Sin (singiel)



</doc>
<doc id="5383834" url="https://pl.wikipedia.org/wiki?curid=5383834" title="Original Sin (album)">
Original Sin (album)



</doc>
<doc id="5383837" url="https://pl.wikipedia.org/wiki?curid=5383837" title="Original sin">
Original sin



</doc>
<doc id="5383838" url="https://pl.wikipedia.org/wiki?curid=5383838" title="Mansur Abbas">
Mansur Abbas

Mansur Abbas (arab. منصور عباس, hebr. מַנְסוּר עַבַּאס, ur. 22 kwietnia 1974 w Magharze) – izraelski polityk narodowości arabskiej. Jest liderem arabskiej partii Ra’am i posłem Knesetu od 2019 roku.
Życiorys.
Wczesne życie.
Urodził się w mieście Maghar 22 kwietnia 1974 roku w rolniczej rodzinie. Miał dziesięcioro rodzeństwa. Ukończył stomatologię na Uniwersytecie Hebrajskim w Jerozolimie. Podczas studiów przewodniczył stowarzyszeniu arabskich studentów. Studiował również nauki polityczne na Uniwersytecie w Hajfie.
Kariera polityczna.
Po studiach przez niedługi okres pracował jako dentysta, jednak z czasem coraz częściej angażował się publicznie i politycznie.
W 2007 roku Abbas został sekretarzem generalnym Zjednoczonej Listy Arabskiej.
W kwietniu 2019 startował jako główny kandydat z ramienia Zjednoczonej Listy Arabskiej i partii Balad w wyborach do Knesetu. Sojusz partii zdobył 4 mandaty w tych wyborach. W kwietniu 2020 wygłosił przełomowe przemówienie na temat Holokaustu, w którym mówił o tragedii narodu żydowskiego zadanej przez nazistów. Zapewnił o swojej empatii dla bólu i cierpienia ocalałych z Holokaustu, a także o swojej solidarności z narodem żydowskim. Był pierwszym arabskim posłem w historii, który zdecydował się na tego typu przemówienie.
W 2020 głosował razem w ramach koalicji Zjednoczonej Listy przeciwko Porozumieniom Abrahamowym. Później tłumaczył, że wynikało to z decyzji koalicji, nie zaś jego samego.
W styczniu 2021 przed wyborami parlamentarnymi partia Ra’am wyszła z koalicji Zjednoczonej Listy. W 2021 podczas kryzysu izraelsko-palestyńskiego potępił spalenie kilku synagog przez uczestników zamieszek, odwiedził także spalone obiekty.
Koalicja rządowa.
2 czerwca 2021 poinformowano o podpisaniu umowy pomiędzy Ja'irem Lapidem i jego partią Jest Przyszłość a Abbasem i jego Zjednoczoną Listą Arabską o uformowaniu koalicji mającej na celu utworzenie nowego rządu Izraela. Abbas stał się wówczas pierwszym arabskim politykiem w historii Izraela, który zgodził się na udział w rządzie. Nie został ministrem. Umowa koalicyjna między politykami zakładała około 35 miliardów szekli (ok. 10 miliardów dolarów) na rozwój arabskich terenów. Wraz z głosowaniem nad budżetem w 2021 partia Ra’am zagroziła rządowi, że nie poprze budżetu, w którym nie będzie zawarty plan finansowania dla terenów arabskich. Przyjęty plan zakłada 29,5 miliardów szekli (ok. 9 miliardów dolarów).
W listopadzie 2022 otrzymał reelekcję na posła dwudziestego piątego Knesetu.
Poglądy polityczne.
Określany jest jako konserwatysta. Powiedział, że ma więcej wspólnego z konserwatywnymi żydowskimi partiami jak Szas niż z ugrupowaniami liberalnymi społecznie jak Merec. Przed wyjściem z koalicji Zjednoczona Lista stawiał warunek, że koalicja nie może zagłosować za ustawami dotyczącymi praw osób LGBTQ+. Abbas opowiadał się także przeciwko ustawie zakazującej terapii konwersyjnej w Izraelu.
Dążył do zapewnienia funduszy na poprawę jakości życia (m.in. budowę mieszkań, rozwój elektryczności i walkę z przestępczością) na terenach arabskich.
Abbas spotkał się z szeroką krytyką środowisk palestyńskich po uznaniu Izraela za państwo żydowskie.
Życie prywatne.
Jest żonaty z nauczycielką angielskiego, mają trójkę dzieci. Nie jest spokrewniony z prezydentem Autonomii Palestyńskiej Mahmudem Abbasem.
Jest imamem w meczecie w rodzinnym Magharze.

</doc>
<doc id="5383842" url="https://pl.wikipedia.org/wiki?curid=5383842" title="Biegi narciarskie na Mistrzostwach Świata w Narciarstwie Klasycznym 2005 – bieg łączony mężczyzn">
Biegi narciarskie na Mistrzostwach Świata w Narciarstwie Klasycznym 2005 – bieg łączony mężczyzn

Bieg łączony mężczyzn na 30 km – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2005; zawody odbyły się 20 lutego 2005 roku. Tytułu sprzed dwóch lat nie obronił Per Elofsson ze Szwecji, który wcześniej zakończył karierę. Nowym mistrzem świata został Francuz Vincent Vittoz, zdobywając tym samym pierwszy w historii złoty medal dla Francji w tej konkurencji. Drugie miejsce zajął Włoch Giorgio Di Centa, a brązowy medal zdobył Frode Estil z Norwegii.

</doc>
<doc id="5383844" url="https://pl.wikipedia.org/wiki?curid=5383844" title="Ćwierćfinały Mistrzostw Świata w Piłce Nożnej 2022">
Ćwierćfinały Mistrzostw Świata w Piłce Nożnej 2022

Mecze ćwierćfinałowe Mistrzostw Świata w Piłce Nożnej 2022 wyłoniły dwie pary półfinałowe. Mecze odbyły się 9 i 10 grudnia.
Mecze.
Chorwacja – Brazylia.
Zawodnik meczu:
 Dominik Livaković
Holandia – Argentyna.
Zawodnik meczu:
 Lionel Messi
Maroko – Portugalia.
Zawodnik meczu:
 Yassine Bounou
Anglia – Francja.
Zawodnik meczu:
 Olivier Giroud

</doc>
<doc id="5383846" url="https://pl.wikipedia.org/wiki?curid=5383846" title="Paris Polikarpu">
Paris Polikarpu

Paris Polikarpu (gr. Πάρης Πολυκάρπου; 23 września 2000 w Nikozji) – cypryjski piłkarz grający na pozycji pomocnika w klubie APOEL FC.
Kariera juniorska.
Polikarpu grał jako junior w Akademii Da Luz (2007–2009) i APOEL-u Nikozja.
Kariera seniorska.
APOEL FC.
Polikarpu zadebiutował w pierwszej drużynie APOEL-u FC 18 maja 2019 w meczu z AEL Limassol (wyg. 4:0).
ASIL Lysi.
Polikarpu został wypożyczony do ASIL Lysi 9 września 2019. Nie dostał tam jednak oczekiwanych szans.
PO Ksilotimwu 2006.
Polikarpu przyszedł na wypożyczenie do PO Ksilotimwu 2006 14 sierpnia 2020. Rozegrał tam 26 spotkań ligowych i jeden mecz w Pucharze Cypru.
Kariera reprezentacyjna.
Cypr U-19.
Polikarpu zadebiutował w reprezentacji Cypru do lat 19 13 lutego 2018 w towarzyskim meczu z Austrią U-18 (2:2), gdzie zagrał 14 minut. Wystąpił także dwa dni później w rewanżowym starciu przeciwko Austriakom (przeg. 0:2). Rozegrał także następne mecze towarzyskie z Liechtensteinem (24 kwietnia 2018, 6:1 i 26 kwietnia 2018, 2:0) i z Austrią U-19 (8 sierpnia 2018, 0:4).
Cypr U-21.
Polikarpu zaliczył debiut dla Cypru U-21 6 września 2019 w przegranym 2:1 spotkaniu przeciwko Norwegii, zdobywając wówczas swojego pierwszego gola. W 2019 rozegrał jeszcze 3 mecze – 10 września przeciwko Holandii (przeg. 5:1), 15 października przeciwko Białorusi (1:1) i 15 listopada ponownie przeciwko Norwegii (przeg. 1:2). Do kadry wrócił w 2022, kiedy to wystąpił w 3 starciach – 26 marca z Białorusią (przeg. 0:1), 6 czerwca z Grecją (wyg. 3:0) i 11 czerwca z Islandią (przeg. 0:5).
Sukcesy.
Sukcesy w karierze klubowej:

</doc>
<doc id="5383849" url="https://pl.wikipedia.org/wiki?curid=5383849" title="Poppy (singel StayC)">
Poppy (singel StayC)

Poppy – pierwszy japoński singel południowokoreańskiej grupy STAYC. Został wydany 16 listopada w wersji Digital download i 23 listopada 2022 roku, na CD.
Historia wydania.
14 października 2022 roku High Up Entertainment ogłosiło, że STAYC zadebiutuje w Japonii singlem "POPPY". Pierwszy zwiastun teledysku do tytułowej piosenki ukazał się 7 listopada dwa kolejne 10 i 14 listopada. Natomiast sam teledysk miał swoją premierę 16 listopada. 14 lutego 2023 roku ukazała się koreańska wersja piosenki „Poppy”, która znalazła się na płycie Teddy Bear czwartym single albumie grupy.

</doc>
<doc id="5383851" url="https://pl.wikipedia.org/wiki?curid=5383851" title="Eduard Bagricki">
Eduard Bagricki

Eduard Gieorgijewicz Bagricki (), właśc. Eduard Godelewicz Dziubin, (ur. 3 listopada 1895 w Odessie, zm. 16 lutego 1934 w Moskwie) — radziecki poeta pochodzenia żydowskiego, znany z rewolucyjnych wierszy.
Należał do tzw. odeskiej szkoły pisarzy rosyjskich, którą tworzyli m.in.: Isaak Babel, Jurij Olesz, Walentin Katajew, Wiera Inber, Ilja Ilf i Jewgienij Pietrow).
Życiorys.
Urodził się jako Eduard Dziubin () w rodzinie ubogiego żydowskiego sklepikarza Godela Dziubina. Po ukończeniu nauki w szkole geodezyjnej, miał zostać geodetą, ale nigdy nie pracował w zawodzie. Jego pierwsze wiersze, publikowane w różnych literackich almanachach Odessy, powstały pod wpływem akmeistów i futurystów. Zaczął publikować w 1913 roku, w latach 1915–1917 współtworzył odeskie wydawnictwa literackie. Po rewolucji lutowej 1917 roku krótko służył w organach ścigania w ramach Rządu Tymczasowego, a w 1919 roku wstąpił do Armii Czerwonej. W 1920 ożenił się z Lidią Suok, z którą miał syna, poetę Wsiewołoda Bagrickiego (1922–1942). 
W latach 1917–1918 brał udział w walkach rewolucyjnych Armii Czerwonej, na początku wojny domowej w 1919 roku jako pisarz propagandowy walczył też na froncie perskim. Po wojnie domowej wrócił do Odessy, gdzie pracował w południowym oddziale rosyjskiej agencji informacyjnej ROSTA razem z Jurijem Oleszem, Władimirem Narbutem i Walentinem Katajewem. Pracował również dla kilku odeskich gazet i czasopism. W 1925 roku Bagricki zdecydował się przenieść do Moskwy, która oferowała mu znacznie lepsze możliwości zarabiania na życie jako pisarz. Po osiedleniu się w stolicy w 1926 roku Bagricki dołączył do tak zwanego „Literackiego Centrum Konstruktywistycznego”. 
Już od 1915 roku publikował w odeskich almanachach literackich pod pseudonimem "Nina Woskriesienskaja.": "Automobil w chmurach, Srebrne trąby," w zbiorczym zbiorze "Cud na pustyni." 
Pierwsze wiersze Bagrickiego były naśladowaniem akmeistów, grupy literackiej z początku XX wieku, która kładła nacisk nad „konkretnym, indywidualistycznym realizmem, kładąc nacisk na wizualną żywość, emocjonalną intensywność i słowną świeżość”. Wkrótce jednak zaczął pisać w swoim własnym stylu, publikując "Duma pro Opanasa" (1926; "Duma Opanasa"). W 1928 r. wydał zbiór "Jugo-zapad" (Юго-запад, "Południowy Zachód"). W 1932 ukazały się "Pobieditieli" (Победители, "Zwycięzcy") i "Posledniaja nocz" (Последняя ночь, "Ostatnia noc"), a także zbiór wierszy wybranych. 
Jego wiersze z lat 20. i 30. łączą piękno z grozą, niektóre są czysto romantyczne, inne poruszają poważne tematy: przemoc, moralność, miejsce Żydów w rosyjskim i radzieckim społeczeństwie. W swojej poezji z ostatniego okresu życia Bagricki zdołał potajemnie skrytykować rosnący opresyjny reżim stalinowski. Zmarł w Moskwie 16 lutego 1934 roku na zapalenie płuc, poważnie zaostrzone przez astmę. 
Rodzina.
Żona Bagrickiego, Lidia Gustawowna Suok (z pochodzenia Czeszka i Austriaczka), trzy lata po jego śmierci została aresztowana (w 1937) i wysłana do GUŁAG-u. Zwolniono ją w 1956 roku. 

</doc>
<doc id="5383854" url="https://pl.wikipedia.org/wiki?curid=5383854" title="Biegi narciarskie na Mistrzostwach Świata w Narciarstwie Klasycznym 2005 – bieg na 50 km mężczyzn">
Biegi narciarskie na Mistrzostwach Świata w Narciarstwie Klasycznym 2005 – bieg na 50 km mężczyzn

Bieg mężczyzn na 50 km techniką klasyczną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2005; zawody odbyły się 27 lutego 2005 roku. Tytułu sprzed dwóch lat nie obronił Czech Martin Koukal, który tym razem nie startował. Nowym mistrzem świata został Frode Estil z Norwegii, pozostałe miejsca na podium zajęli jego rodacy: drugi był Anders Aukland, a brązowy medal zdobył Odd-Bjørn Hjelmeset.

</doc>
<doc id="5383861" url="https://pl.wikipedia.org/wiki?curid=5383861" title="Kalendarium inwazji Rosji na Ukrainę – grudzień 2022">
Kalendarium inwazji Rosji na Ukrainę – grudzień 2022

Grudzień 2022.
1 grudnia.
Według Sztabu Ukrainy siły rosyjskie atakowały na na kierunku Bachmutu i Awdijiwki, z kolei Ukraińcy kontratakowali na kierunku Swatowego. Ukraińskie SZ odparły ataki rosyjskie m.in. w pobliżu Nowoseliwskiego, Stelmachiwki, Czerwonopopiwki i Biłohoriwki w obwodzie ługańskim oraz Hryhoriwki, Wiimki, Bachmutu, Opytnego, Kliszcziwki, Kurdiumiwki, Perwomajskego, Krasnohoriwki i Marjinki w obwodzie donieckim. W ciągu doby Rosjanie przeprowadzili pięć ataków rakietowych, 30 nalotów i ponad 35 ostrzałów, atakując infrastrukturę cywilną w obwodzie charkowskim, dniepropetrowskim (na Nikopol spadło ok. 40 pocisków) i donieckim. Ostrzelano również tereny wzdłuż linii frontu od Charkowa po Chersoń. Lotnictwo ukraińskie dokonało 8 nalotów na miejsca koncentracji żołnierzy i sprzętu oraz dwa stanowiska przeciwlotnicze; artyleria zaatakowała pięć punktów kontrolnych, obronę przeciwlotniczą, dwa magazyny amunicji i 9 miejsc koncentracji. Sztab potwierdził również, że w obwodzie zaporoskim zaatakowano miejsce koncentracji Rosjan w okolicach miejscowości Kamianske, w wyniku czego 100 osób zostało rannych. Z kolei w wyniku działań na kierunku Bachmutu do Gorłówki wywieziono 70 ciał rosyjskich żołnierzy. Generał Ołeksij Hromow poinformował, że Rosjanie umacniali swoje pozycje w obwodzie chersońskim na lewym brzegu Dniepru i koncentrowali dużą liczbę żołnierzy w okolicy granicy administracyjnej Krymu. Dodał także, że miasto Dżankoj i jego okolice zamieniły się w największą bazę wojskową na Krymie; według wywiadu w Medwidywce znajdowało się ok. 750 pojazdów wojskowych.
Doradca prezydenta Ukrainy Mychajło Podolak stwierdził, że od początku inwazji zginęło, zostało rannych lub trafiło do niewoli ok. 200 tys. rosyjskich żołnierzy. Później Podolak, powołując się na dane ze Sztabu Generalnego Ukrainy, podał, że do tej pory zginęło od 10 do 13 tys. żołnierzy ukraińskich i ok. 20 tys. cywilów, lecz te dane mogą być o wiele wyższe. Ponadto od początku wojny Ukrainę opuściło 14,5 mln uchodźców, w tym 12 mln u dało się do Unii Europejskiej.
Według brytyjskiego Ministerstwa Obrony wycofanie się Rosji z zachodniego brzegu Dniepru stworzyło siłom ukraińskim możliwość ataków na kolejne rosyjskie węzły logistyczne i linie transportowe, a to prawdopodobnie skłoniło rosyjską logistykę do przeniesienia węzłów zaopatrzeniowych dalej na południe i wschód Ukrainy. Zdaniem Ministerstwa „rosyjskie niedobory amunicji (spotęgowane przez wyzwania logistyczne) są prawdopodobnie jednym z głównych czynników ograniczających potencjał Rosji do ponownego rozpoczęcia skutecznych, zakrojonych na szeroką skalę ofensywnych operacji lądowych”. W opinii Institute for the Study of War (ISW) Alaksandr Łukaszenka mówił o rzekomym zagrożeniu dla Białorusi, aby uniknąć zaangażowania wojsk białoruskich w wojnę przeciwko Ukrainie. Oskarżył on Ukrainę i NATO o „rosnącą liczbę prowokacji przy granicy białorusko-ukraińskiej” i stwierdził, że Ukraina próbowała wciągnąć NATO w wojnę. Według Instytutu zaangażowanie Białorusi w wojnę było bardzo mało prawdopodobne. Tymczasem Rosjanie kontynuowali obronę przed ukraińską kontrofensywą wzdłuż linii Swatowe–Kreminna oraz robili stopniowe postępy w okolicach Bachmutu i atakowali w rejonie Awdijiwka–Donieck. Kontynuowali także działania obronne i przerzucanie żołnierzy na wschodnim brzegu Dniepru w obwodzie chersońskim. Z kolei rosyjskie ruchy wojskowe w obwodzie zaporoskim sugerowały, że wojsko rosyjskie nie było w stanie obronić ważnych obszarów w obliczu nasilających się ataków ukraińskich. Siły rosyjskie nadal wykorzystywały ukraińską ludność i infrastrukturę cywilną w celu wsparcia działań wojennych Rosji na Ukrainie. Ponadto rosyjscy urzędnicy kontynuowali próby integracji zajętych terytoriów z rosyjskimi sferami finansowymi i prawnymi.
2 grudnia.
SG Ukrainy podał, że Rosjanie kontynuowali ataki na kierunkach Bachmutu i Awdijiwki. Siły ukraińskie odparły ataki w pobliżu Czerwonopopiwki w obwodzie ługańskim oraz Sołedaru, Opytnego, Newelskego, Krasnohoriwki i Marjinki w obwodzie donieckim. Wojsko rosyjskie przeprowadziło w sumie pięć nalotów rakietowych, 27 nalotów i 44 ostrzały z systemów rakietowych, atakując pozycje ukraińskie wzdłuż linii frontu i infrastrukturę cywilną; szczególnie w Zaporożu i w rejonie Nikopola, który został ostrzelany przez Grady i ciężką artylerię. Lotnictwo ukraińskie przeprowadziło 17 nalotów na miejsca koncentracji wojsk i trzy stanowiska przeciwlotnicze, z kolei artyleria zniszczyła pięć punktów kontrolnych, dwa składy amunicji i 11 miejsc koncentracji żołnierzy i sprzętu.
Brytyjskie MON poinformowało, że Rosja w dalszym ciągu angażowała dużą część wysiłku wojskowego i siły ognia w ok. 15 km linii frontu wokół miasta Bachmut, próbując je okrążyć od północy i południa. W ostatnich dniach Rosjanie zrobili niewielkie postępy na osi południowej, gdzie starali się umocnić przyczółki na zachód od obszaru wokół rzeki Bachmutka. Zdaniem Ministerstwa zdobycie miasta miałoby ograniczoną wartość operacyjną, lecz pozwoliłoby Rosji na ofensywę w kierunku Kramatorska i Słowiańska. Jednakże kampania była „nieproporcjonalnie kosztowna w stosunku do możliwych zysków”. W ocenie ISW Rosja próbowała wykorzystać chęć krajów zachodnich, aby doszło do negocjacji i dążyła do sytuacji, w której Zachód pójdzie na ustępstwa w celu zachęcenia Kremla do rozmów. Zdaniem ekspertów „Rosja skorzystałaby na tymczasowym porozumieniu z Ukrainą i krajami zachodnimi, owocującym pauzą operacyjną, która pozwoliłaby na wzmocnienie sił rosyjskich w celu dalszych operacji o maksymalistycznych celach”. Wojska rosyjskie w dalszym ciągu stanowiły zagrożenie dla ukraińskiej infrastruktury energetycznej, pomimo sukcesu obrony przeciwlotniczej. Tymczasem Ukraińcy zrobili lokalne postępy na północny i południowy zachód od Kreminnej. Z kolei siły rosyjskie poczyniły minimalne postępy w wokół Bachmutu i prowadziły ataki w rejonie Awdijiwka–Donieck. Rosjanie mogą mieć trudności z właściwym rozmieszczeniem wojsk na tyłach południowej Ukrainy z powodu ukraińskich ataków.
Według Ośrodka Studiów Wschodnich (OSW) siły rosyjskie opanowały odcinek ukraińskiej obrony na zachód od drogi i linii kolejowej Bachmut–Gorłówka oraz zbliżyły się od północnego i południowego wschodu do Siewierska. Rosjanie atakowali na południe i wschód od Bachmutu, na zachód od Gorłówki oraz na północ od Awdijiwki. Na zachód od Doniecka siły rosyjskie miały osiągnęły Marjinkę, na której obrzeżach toczyły się walki. Obie strony bez powodzenia atakowały na granicy obwodów charkowskiego i ługańskiego. W rejonie Kreminnej wojska ukraińskie zbliżyły się do miasta od północy. Rosyjska artyleria kontynuowała ataki na pozycje ukraińskie wzdłuż linii frontu. Celem ataków rakietowych były Dniepr, Mikołajów, Zaporoże i z jego okolice. Po ostrzałem znalazł się także Chersoń i Nikopol. W wyniku ostrzału ukraińskiego został uszkodzony most kolejowy pomiędzy Melitopolem a Tokmakiem.
Aby zmniejszyć wpływy ze sprzedaży rosyjskiej ropy, za pomocą której Rosja finansuje wojnę na Ukrainie, kraje UE oraz Australia, Japonia, Kanada, USA i Wielka Brytania ustaliły globalny pułap cenowy dla rosyjskiej ropy naftowej. Będzie obowiązywał od 5 grudnia 2022 roku i tym samym będzie aktywowany wraz z embargiem na import rosyjskiej ropy, o którym zdecydowała UE. Zgodnie z decyzją limit cenowy będzie poddawany przeglądowi co kilka miesięcy w celu uwzględnienia zmian rynkowych. Według Komisji Europejskiej kraje rozwijające się i wschodzące odniosą korzyści z pułapu cenowego. Dodatkowo pułap cenowy zwiększy skuteczność sankcji nałożonych na Rosję.
3 grudnia.
Ukraińskie oddziały zwiadowcze dotarły na wschodni brzeg Dniepru, naprzeciw Chersonia i tam wciągnęły ukraińską flagę. Ukraiński Sztab podał, że Rosjanie atakowali na kierunku Bachmutu i Awdijiwki. SZ Ukrainy odparły ataki m.in. w okolicy Płoszczanki i Biłohoriwki w obwodzie ługańskim oraz Berestowego, Jakowlewki, Soledaru, Bachmuckiego, Opytnego, Andrijiwki, Kurdyumówki, Wodiane, Pierwomajskiego, Wesełego, Marjinki i Nowomychajliwki w obwodzie donieckim. Siły rosyjskie przeprowadziły 10 ataków rakietowych, 16 nalotów i ponad 30 ostrzałów z wyrzutni rakietowych, atakując pozycje ukraińskie i infrastrukturę cywilną m.in. w Szewczenkowem i Kramatorsku. Lotnictwo Ukrainy wykonało 22 naloty na miejsca koncentracji wojsk i trzy stanowiska przeciwlotnicze; artyleria zaatakowała dwa punkty kontrolne, magazyn amunicji i trzy miejsca koncentracji. Rzecznik Wschodniego Zgrupowania Wojsk Serhij Czerewaty stwierdził, że rejon Bachmutu był „najbardziej krwawym, brutalnym i ciężkim kierunkiem walk”, gdzie Rosjanie codziennie atakowali okolice miasta, a także Sołedaru, Kliszczijiwki i innych miejscowości.
Według ISW początek zimy może sprzyjać przyspieszeniu tempa operacji na wschodzie kraju, ponieważ w najbliższych tygodniach „ciągłe chłody pozwolą ziemi zamarznąć na obszarze walk, szczególnie na wschodniej Ukrainie, gdzie operacje po obu stronach zostały zatrzymane przez błoto”. Ministrowie obrony Rosji i Białorusi spotkali się w Mińsku w celu dalszego wzmocnienia dwustronnych relacji dotyczących bezpieczeństwa. Tymczasem siły ukraińskie dalej posuwały się na północny zachód od Kreminnej, natomiast Rosjanie kontynuowali ataki lądowe wokół Bachmutu, w rejonie miasta Awdijiwka–Donieck oraz w zachodnim obwodzie donieckim i wschodnim obwodzie zaporoskim. Departament Organizacyjno-Sztabowy Gwardii Narodowej Rosji potwierdził, że mobilizacja trwała pomimo ogłoszenia 31 października br. przez prezydenta Władimira Putina formalnego zakończenia częściowej mobilizacji.
4 grudnia.
Sztab Ukrainy oświadczył, że Rosjanie nadal koncentrowali się na atakach w Donbasie, głównie w rejonie Bachmutu i Makiejewki oraz szlaku komunikacyjnego Swatowe–Kreminna. Siły ukraińskie odparły ataki m.in. w pobliżu Płoszczanki i Biłohoriwki w obwodzie ługańskim oraz Berestowego, Biłohoriwki, Jakowlewki, Soledaru, Bachmutskego, Opytnego, Kliszczijewki, Marjinki i Nowomychajliwki w obwodzie donieckim. Wojsko rosyjskie w ciągu doby przeprowadzili siedem ataków rakietowych, 32 naloty i ponad 50 ostrzałów pozycje ukraińskie i miejscowości wzdłuż linii frontu; zaatakowano ok. 20 miejscowości w obwodzie chersońskim, w tym Chersoń. Ukraińskie lotnictwo dokonało 18 nalotów na miejsca koncentracji wojsk i jeden system przeciwlotniczy, natomiast artyleria zniszczyła dwa punkty kontrolne, magazyn amunicji i miejsce koncentracji. Sztab potwierdził również, że SZ zaatakowały miejsce koncentracji w okolicy Jakymiwki, w wyniku czego zginęło ponad 10 żołnierzy, a ok. 30 zostało rannych.
Ministerstwo Obrony Wielkiej Brytanii poinformowało, że w ostatnich miesiącach znacząco zmniejszyła się ilość nalotów przeprowadzanych przez lotnictwo rosyjskie; z początkowych 300 lotów dziennie (marzec 2022) spadła do kilkudziesięciu dziennie (listopad/grudzień 2022). Do tej pory Rosja straciła w walkach ponad 60 samolotów, w tym Su-24M i Su-25 w ciągu ostatniego tygodnia. W opinii ISW władze USA błędnie oceniały, że w okresie zimowym dojdzie spowolnienia działań na froncie, z kolei zachodnie wsparcie dla ukraińskiej kontrofensywy w zimie będzie miało kluczowe znaczenie dla dalszego konfliktu. Ukraińscy urzędnicy wcześniej zapowiedzieli, że siły ukraińskie będą kontynuować działania kontrofensywne w czasie nadchodzącej zimy. Tymczasem źródła rosyjskie donosiły, że Ukraińcy kontynuowali kontrofensywę na kierunku Kreminnej i Svatowego. Z kolei siły rosyjskie kontynuowały ataki wokół Bachmutu i Awdijiwki. Ponadto Rosjanie prawdopodobnie dokonali publicznej egzekucji mieszkańców obwodu ługańskiego pod zarzutem działalności partyzanckiej.
5 grudnia.
Według SG Ukrainy siły rosyjskie starały się utrzymać zajęte obszary, powstrzymywać wojsko ukraińskie i budować umocnienia, jednocześnie kontynuując ataki na kierunkach Bachmutu i Awdijiwki. Ukraińcy odparli ataki w pobliżu Wierchnokamianskiego, Bachmutu, Andrijiwki, Jakowlewki, Sołedaru, Kurdiumówki, Krasnohoriwki w obwodzie donieckim. W ciągu 24h Rosjanie przeprowadzili 17 nalotów i 38 ostrzałów z systemów rakietowych, atakując infrastrukturę krytyczną i domy cywilne, m.in. w Zaporożu, Krzywym Rogu i Kupiańsku. Ostrzelano także ponad 20 miejscowości na prawym brzegu Dniepru i kontynuowano ataki na Chersoń. Lotnictwo ukraińskie przeprowadziło 15 nalotów na miejsca koncentracji żołnierzy i sprzętu oraz pięć stanowisk przeciwlotniczych. Artyleria uderzyła dwa punkty kontrolne i osiem obszarów koncentracji wojsk.
W godzinach porannych odnotowano eksplozje w dwóch rosyjskich bazach lotniczych; jedną w Engels-2 (w pobliżu miasta Engels, gdzie podobno zostały uszkodzone dwa Tu-95 oraz drugą w bazie lotniczej Diagilewo niedaleko Riazania, gdzie została zniszczona cysterna z paliwem oraz zginęły trzy osoby, a pięć zostało rannych. Rosyjskie Ministerstwo Obrony stwierdziło, że Ukraina próbowała zaatakować rosyjskie bombowce dalekiego zasięgu za pomocą radzieckich dronów odrzutowych, które następnie zostały zestrzelone na małej wysokości, gdy zbliżały się do baz lotniczych. Atak polegał na użyciu dronów Tu-141, które zostały wyciągnięte z magazynu i prawdopodobnie wyposażone w improwizowane materiały wybuchowe. Według źródeł ukraińskich co najmniej jeden z ataków został przeprowadzony przez ukraińskie siły specjalne. Chociaż na zdjęciach satelitarnych bazy lotniczej Engels-2 nie widać żadnych znaczących uszkodzeń ani śladów spalenia, wizualnie potwierdzono, że co najmniej jeden bombowiec Tu-22M3 został lekko uszkodzony w bazie Diagilewo. 
Po atakach Rosja rozpoczęła kolejny zmasowany ostrzał rakietowy na Ukrainę, składający się z ok. 70 pocisków manewrujących (Ch-101, Ch-555, Ch-22, Ch-59, Ch-31P i Kalibr), wystrzelonych z bombowców i okrętów. Ukraina podała, że ponad 60 pocisków zostało zestrzelonych przez obronę przeciwlotniczą. W wyniku ostrzału zginęły cztery osoby (kilka zostało rannych) oraz zostały trafione budynki mieszkalne i obiekty infrastruktury krytycznej w Winnicy, Kijowie, Mikołajowie, Odessie i innych regionach kraju. Wystąpiły przerwy w dostawie prądu, zwłaszcza w obwodzie kijowskim, Krzywym Rogu i Odessie, gdzie z braku elektryczności nastąpiła także awaria wodociągu i ciepłownictwa. Rosja stwierdziła, że trafiono 17 celów na Ukrainie. Ponadto część jednej z rakiet spadła ponownie w granicach Mołdawii, w pobliżu miasta Bryczany.
W opinii ISW Rosjanie kontynuowali przymusowe wywożenie ukraińskich dzieci z obwodu donieckiego i ługańskiego pod pretekstem „specjalnej opieki medycznej”. Siły ukraińskie prawdopodobnie przeprowadziły ataki na dwie rosyjskie bazy lotnicze, „starając się przerwać rosyjskie ataki na ukraińską infrastrukturę krytyczną i zademonstrować zdolność do atakowania rosyjskich zasobów strategicznych” na tyłach. Tymczasem siły rosyjskie broniły swoich pozycji wzdłuż linii Swatowe–Kreminna. Robiły również stopniowe postępy w okolicach Bachmutu, jednak jeszcze nie otoczyły miasta oraz przeprowadziły ataki w rejonie Awdijiwka–Donieck. Źródła ukraińskie podały, że małe rosyjskie grupy szturmowe liczące 15-20 osób próbowały spenetrować ukraińskie linie obronne. Ponadto Główny Zarząd Wywiadu Ukrainy poinformował, że wojsko rosyjskie we współpracy z rosyjskim Ministerstwem Spraw Wewnętrznych podejmowało kroki w celu uruchomienia do lutego 2023 roku elektronicznej bazy danych w celu udokumentowania danych osobowych wszystkich żołnierzy i ograniczenia ich poruszania się nawet bez munduru.
Według OSW siły rosyjskie kontynuowały ataki na północny wschód i południe od Bachmutu. Walki trwały także na wschód od Siewierska i na zachód od Doniecka, gdzie siły ukraińskie odparły kolejne ataki. Obie strony miały bez powodzenia atakować na północ od Kreminnej. Według doniesień Ukraińcy atakowali na granicy obwodów charkowskiego i ługańskiego oraz podejmowali próby odbicia utraconych pozycji na południe od Bachmutu i na południe od Wuhłedaru. Z kolei rosyjskie ataki rakietowe na Dniepr, Kramatorsk, Krzywy Róg i Zaporoże doprowadziły do zniszczeń w ich rejonach przemysłowych. Rosyjska artyleria kontynuowała ataki na pozycje ukraińskie wzdłuż linii frontu oraz na obszarach przygranicznych. Pod ostrzałem znalazły się Chersoń i Nikopol. Natomiast celem ataków ukraińskich było m.in. zaplecze sił rosyjskich w Doniecku.
6 grudnia.
Sztab Ukrainy poinformował, że Rosjanie koncentrowali się na atakach w kierunkach Łymanu, Bachmutu i Awdijiwki. Siły ukraińskie odparły ataki m.in. w okolicy Biłohoriwki oraz Wierchniokamianskiego, Spirnego, Jakowlewki, Bachmutu, Kurdiumówki, Nowobachmutiwki, Marjinki i Nowomychajliwki w obwodzie donieckim. Siły rosyjskie w ciągu doby przeprowadziły 10 ataków rakietowych, 33 naloty i 75 ostrzałów, atakując infrastrukturę cywilną i budynki mieszkalne m.in. w Kramatorsku, Krzywym Róogu i wsi Stepne w obwodzie zaporoskim. Ostrzeliwano także obszary wzdłuż linii frontu od Czernihowa po Chersoń i Mikołajów. Ukraińskie lotnictwo przeprowadziło 22 naloty na miejsca koncentracji wojsk i cztery stanowiska przeciwlotnicze, z kolei artyleria zniszczyła stanowisko dowodzenia, cztery miejsca koncentracji wojsk i artylerii oraz skład paliwa.
Rosyjski gubernator Kurska Roman Starowojt stwierdził, że ukraiński dron zniszczył zbiornik ropy w pobliżu bazy lotniczej. Nie było doniesień o ofiarach, a ogień został opanowany. Strona ukraińska nie skomentowała tych doniesień. Poinformowano również o próbie ataku dronami na lotnisko Belbek pod Sewastopolem. Według doniesień do ataku użyto zmodyfikowanego Tu-141. Kolejne dwa drony eksplodowały w fabryce Slava w obwodzie briańskim, spadając kilka metrów od zbiorników paliwa.
Aby utrzymać „równowagę między produkcją a zużyciem energii elektrycznej” po atakach na infrastrukturę energetyczną Ukrainy, państwowe przedsiębiorstwo energetyczne Ukrenergo wyłączyło dostawy prądu we wszystkich regionach Ukrainy. Nie miało to wpływu na infrastrukturę związaną z systemem. W obwodzie kijowskim połowa z 1,8 miliona ludzi była wcześniej pozbawiona prądu po tym, jak ukraińska elektrownia została ostrzelana 17 razy w ciągu ostatnich dwóch miesięcy.
Amerykańska telewizja ABC, powołując się na zachodnich urzędników, podała, że Rosjanie wykorzystali już wszystkie irańskie drony i oczekiwali na kolejne dostawy. Z kolei agencja dpa poinformowała, że „Iran planuje znacznie zwiększyć dostawy dronów i rakiet do Rosji”. Według ISW władze Rosji próbowały uciszyć niepokój społeczeństwa i odzyskać kontrolę nad przekazem dot. tematu następnej mobilizacji. Prezydent Władimir Putin zaostrzył także środki, które uniemożliwiły zmobilizowanym i ich rodzinom informowanie o problemach z mobilizacją. Tymczasem w Bachmucie trwały ciężkie walki. Rosjanie koncentrowali się na poprawie swoich pozycji taktycznych i przeprowadzaniu ataków wokół miasta oraz terenów na północ i południe od niego; siły rosyjskie zrobiły niewielkie postępy. Ukraińcy prawdopodobnie odnotowali zdobycze w północno-wschodnim obwodzie charkowskim, a wojsko rosyjskie przeprowadziło ograniczone ataki i skupiało się na obronie przed atakami ukraińskimi. Ponadto władze rosyjskie kontynuowały wzmacnianie środków bezpieczeństwa na zajętych terenach.
7 grudnia.
Ukraiński SG poinformował, że siły rosyjskie kontynuowały ataki na kierunku Bachmutu i Awdijiwki. Ukraińcy odparli ataki m.in. w okolicy Ternowej; Stelmachiwki, Płoszczanki, Czerwonopopiwki i Biłohoriwki w obwodzie ługańskim oraz Berestowego, Jakowlewki, Bachmutśkego, Opytnego, Kurdiumiwki, Majorska, Marjinki i Nowomychajliwki w obwodzie donieckim. Wojska rosyjskie dokonały łącznie siedmiu ataków rakietowych, 16 nalotów i 40 ostrzałów z systemów rakietowych, atakując obszary wzdłuż całej linii frontu i co najmniej 14 miejscowości w obwodzie donieckim, w wyniku czego zniszczono i uszkodzono 35 obiektów cywilnych. Ukraińskie lotnictwo przeprowadziło 17 nalotów na miejsca koncentracji wojsk oraz dwa stanowiska przeciwlotnicze; artyleria zaatakowała sześć punktów kontrolnych, pięć obszarów koncentracji, stanowisko artyleryjskie i dwa składy amunicji. Ponadto Sztab podał, że Rosjanie planowali mobilizacje mieszkańców zajętych obszarów obwodu zaporoskiego (głównie w Melitopolu) w celu uzupełnienia bieżących strat. Siły rosyjskie ostrzelały Kurachowe w obwodzie donieckim, zabijając 8–10 cywilów i raniąc pięciu innych. Według prezydenta Zełenskiego siły ukraińskie wyzwoliły do tej pory spod rosyjskiej okupacji 1888 miast, jednak „prawie tyle samo ukraińskich miast i wsi” nadal znajdowało się w rękach rosyjskich.
Według CNN Ukraina w ostatnich miesiącach apelowała do administracji USA o dostarczenie ukraińskiemu wojsku amunicji kasetowej w przypadku gdy zapasy amunicji do systemów artyleryjskich M142 HIMARS i haubic 155 mm zaczną się znacznie zmniejszać.
Brytyjskie MON podało, że cześć 1 Gwardyjskiej Armii Pancernej została rozmieszczona wzdłuż linii obronnej w pobliżu Swatowego. Wcześniej jednostka poniosła ciężkie straty i została wycofana z obwodu charkowskiego, następnie wzmocniona rezerwistami, jednak będąc poniżej zakładanego stanu osobowego wynoszącego 25 tys. żołnierzy. Zdaniem Ministerstwa Rosja ukończyła budowę systemu okopów na długości 60 km pomiędzy Swatowem a granicą rosyjską. W opinii ISW przygotowywał społeczeństwo rosyjskie do długotrwałej wojny z Ukrainą. Rosjanie prawdopodobnie dostosowali irańskie drony Shahed 136 do warunków zimowych i po raz pierwszy od trzech tygodni wykorzystali je do ataku. Tymczasem siły rosyjskie prawdopodobnie zwiększyły tempo kontrataków we wschodnim obwodzie charkowskim i zachodnim obwodzie ługańskim. Rosjanie kontynuowali także ataki w rejonie Bachmutu i Awdijiwka–Donieck oraz obronę i reorientację wojsk we wschodnim obwodzie chersońskim. Ponadto władze rosyjskie prawdopodobnie przekształcały Mariupol w tylną bazę wojskową i logistyczną dla sił rosyjskich.
Według OSW Rosjanie nadal prowadzili ataki na południe od Bachmutu, lecz zostali powstrzymani w pobliżu Biłej Hory, 10 km na wschód od Konstantynówki, głównego węzła komunikacyjnego pomiędzy Donieckiem a Kramatorskiem. Trwały walki na południowych obrzeżach Bachmutu, na wschód od Siewierska, na północ od Awdijiwki oraz na zachód od Doniecka. Siły ukraińskie kontratakowały w rejonie Bachmutu, Wuhłedaru oraz na granicy obwodów donieckiego i zaporoskiego. Zmniejszyła się natomiast intensywność ataków na granicy obwodów charkowskiego i ługańskiego. Celem rosyjskich ataków rakietowych (i dronów) były Kramatorsk, Krzywy Róg i Zaporoże. Pod ostrzałem był także Chersoń, Nikopol i rejon Oczakowa. Rosyjska artyleria kontynuowała ataki na pozycje ukraińskie wzdłuż linii frontu. Ostrzał i bombardowania ukraińskie ograniczały się do głównych rejonów walk.
8 grudnia.
Sztab Ukrainy podał, że Rosjanie prowadzili ofensywy na kierunku Bachmutu i Awdijiwki. Siły ukraińskie odparły ataki w okolicy Biłohoriwki oraz Kliszczijewki i Marjinki w obwodzie donieckim. W ciągu doby wojska rosyjskie przeprowadziły pięć ataków rakietowych, trzy naloty i 54 ostrzały z systemów rakietowych, atakując pozycje ukraińskie i tereny zaludnione wzdłuż linii frontu od Sum po Chersoń; m.in. ostrzelano 68 razy obwód chersoński za pomocą artylerii, wyrzutni rakietowych, czołgów i moździerzy (zginęły dwie osoby, a osiem zostało rannych). Artyleria ukraińska ostrzelała osiem punktów kontrolnych, 11 miejsc koncentracji żołnierzy i sprzętu oraz dwa magazyny amunicji. Potwierdzono także, że 7 grudnia w wyniku ataków na siły rosyjskie w pobliżu Berdiańska, Tokmaku, Melitopola, Enerhodaru, Dniprorudnego, Połoh i Wasylówki ok. 240 żołnierzy zostało rannych oraz zniszczono trzy magazyny amunicji i ok. 20 jednostek sprzętu. Energoatom poinformował, że siły rosyjskie sprowadziły na teren Zaporoskiej Elektrowni Jądrowej kilka wyrzutni BM-21 Grad, umieszczając je „obok bloku energetycznego nr 6, bezpośrednio przy terenie magazynu zużytego paliwa jądrowego, gdzie wcześniej budowane były jakieś "instalacje obronne", z naruszeniem wszelkich zasad bezpieczeństwa jądrowego i radiologicznego”. Według Energoatomu Rosjanie przygotowywali prowokację.
Według ISW pomimo sprzecznych sygnałów władze Rosji nie zrezygnowały z maksymalistycznych celów wojny na Ukrainie, czyli zmiany władzy i pozbawienia tego kraju możliwości obrony. Rzecznik Dmitrij Pieskow oświadczył, że obecnym celem Rosji jest zajęcie w całości czterech obwodów: donieckiego, ługańskiego, zaporoskiego i chersońskiego. Następnie Przewodniczący Kolegium Połączonych Szefów Sztabów generał Mark Milley stwierdził, że zimą mogą nasilić się walki na Ukrainie. Tymczasem siły rosyjskie umocniły pozycje w pobliżu Swatowego i przeprowadziły kontrataki pod Kreminną. Rosjanie kontynuowali także ataki w rejonie Bachmutu i Awdijiwka–Donieck. Ponadto urzędnicy rosyjscy zwiększyli środki bezpieczeństwa na zajętych terytoriach Ukrainy.
9 grudnia.
Według SG Ukrainy odparto rosyjskie ataki w okolicy Płoszczanki, Newskiego, Biłohoriwki w obwodzie ługańskim oraz Jakowlewki, Bachmutskego, Podgorodnego, Bachmutu, Opytnego, Drużby, Kurdiumiwki, Pobiedy i Nowomychajliwki w obwodzie donieckim. W ciągu 24h siły rosyjskie przeprowadziły pięć ataków rakietowych, 20 nalotów i ponad 60 ostrzałów z wyrzutni rakietowych, atakując głównie infrastrukturę cywilną; rakiety spadły m.in. na Wełykę Pysariwkę oraz Komyszuwachę, Hryhoriwkę i Juljówkę w obwodzie zaporoskim. Ostrzelano także miejscowości w obwodzie donieckim, ługańskim i chersońskim. W wyniku ataku z systemu S-300 na rejon wełykopysariwski uszkodzone zostały budynki mieszkalne, straż pożarna, oddział banku i sklepy. Artyleria ukraińska zaatakowała cztery punkty kontrolne i pięć rejonów koncentracji żołnierzy i sprzętu. W ocenie Sztabu Rosjanie ponoszą straty również z powodu własnych ostrzałów, co „wynikało ze słabego wyszkolenia załóg czołgów i artylerii oraz szwankującej komunikacji między jednostkami”. Prezydent Wołodymyr Zełenski stwierdził, że sytuacja „w Bachmucie, Sołedarze, Marjince, Kreminnej pozostawała bardzo trudna”. Oskarżył także Rosję o „zrównanie z ziemią” Bachmutu po tygodniach nieustannego ostrzału przez siły rosyjskie.
Stany Zjednoczone zapowiedziały kolejny pakiet pomocy wojskowej dla Ukrainy o wartości 275 milionów dolarów, który obejmie m.in. sprzęt do zwalczania dronów, systemy obrony powietrznej, rakiety do wyrzutni M142 HIMARS, amunicję artyleryjską 155 mm, pojazdy wojskowe HMMWV i generatory prądu.
W opinii ISW prezydent Władimir Putin nadal próbował wykorzystać negocjacje z Ukrainą jako sposób na oddzielenie jej od zachodnich sojuszników, przedstawiając Kijów jako niechętny kompromisom, a nawet poważnej rozmowie. Wyżsi urzędnicy amerykańscy oświadczyli, że Rosja zapewniała Iranowi bezprecedensowy poziom wsparcia wojskowego i technicznego w zamian za irańskie systemy uzbrojenia. Tymczasem Rosjanie utworzyli linie obronne w pobliżu Swatowego, a siły rosyjskie i ukraińskie prowadziły ataki lądowe w okolicy Kreminnej. Wojsko rosyjskie kontynuowało ataki w pobliżu Bachmutu i Awdijiwki. Zdaniem Instytutu ukraińska kampania, mająca na celu atakowanie rosyjskich aktywów wojskowych i węzłów logistycznych na południu kraju prawdopodobnie zdegradowała siły rosyjskie, ich linie logistyczne i morale. Z kolei rosyjskie władze kontynuowały wzmacnianie fizycznej, prawnej i społecznej kontroli nad zajętymi terytoriami Ukrainy.
10 grudnia.
Sztab Ukrainy podał, że odparto ataki w pobliżu Nowoselewskiego, Andrijiwki, Czerwonopopiwki, Żytliwki, Serebrianskego i Biłohoriwki w obwodzie ługańskim oraz Wierchniokamiańskiego, Sołedaru, Bachmuckiego, Podhorodnego i Bachmutu w obwodzie donieckim. Rosjanie w ciągu doby przeprowadzili trzy ataki rakietowe, 17 nalotów i ponad 60 ostrzałów z wyrzutni rakietowych, atakując pozycje ukraińskie i zaludnione obszary Ostrzelano m.in. 45 razy terytorium obwodu chersońskiego (zginęły dwie osoby) oraz 15 miejscowości w obwodzie charkowskim. Ukraińska artyleria uderzyła w trzy punkty kontrolne i trzy miejsca koncentracji rosyjskich wojsk. Ponadto w celu uzupełnienia personelu jednostek działających na kierunku Siewierodoniecka zintensyfikowano przymusową mobilizację na zajętych terytoriach obwodu ługańskiego. W mieście Krasnyj Łucz wzrosła liczba patroli, które sprawdzały dokumenty mężczyzn, wydawały wezwania i zawoziły ich do punktu zbiórki dla mobilizowanych. Rzecznik Wschodniej Grupy Wojsk Sił Serhij Czerewaty stwierdził, że Rosjanie koncentrowali się głównie na kierunku Bachmutu, próbując przebić się przez ukraińską obronę i wykorzystując do tego artylerię, systemy rakietowe i lotnictwo. Dodatkowo siły rosyjskie wysyłały do ataku oddziały szturmowe po 10–15 osób (zamiast batalionów), mające spenetrować ukraińską linię obrony. 
Ok. 21:00 czasu lokalnego Ukraina przeprowadziła atak rakietowy na rosyjską bazę wojskową w Melitopolu, w tym na rosyjskie koszary wojskowe; według prorosyjskich administratorów Melitopola cztery pociski trafiły w miasto. Mer Melitopola Iwan Fedorow stwierdził, że w wyniku ataku zginęło ponad 200 żołnierzy. Dodał także, że spłonął budynek kościoła, który „Rosjanie przejęli kilka miesięcy temu i zamienili w swoją kryjówkę”. Według członka władz okupacyjnych Władimira Rogowa Ukraińcy dokonali ataku za pomocą systemu HIMARS.
W godzinach nocnych Rosja przeprowadziła atak dronami na terytorium Ukrainy. 10 z 15 z nich zostało zestrzelonych nad obwodami chersońskim, mikołajowskim i odeskim. Według gubernatora Maksyma Marczenki Rosja użyła irańskich dronów do ataku na kilka obiektów energetycznych w Odessie, w wyniku czego załamała się tam sieć energetyczna, pozostawiając całą infrastrukturę cywilną i 1,5 miliona ludzi bez prądu; prąd był dostępny tylko dla obiektów o znaczeniu systemowym, takich jak szpitale, kliniki położnicze, przepompownie itp. Dostawca energii DTEK poinformował, że rozmiary zniszczeń były ogromne. Według Ministerstwa Energetyki pełne przywrócenie sieci energetycznej w Odessie może zająć 2–3 miesiące. Gubernator zaapelował do rodzin, które nie mają dostępu do prądu, aby w miarę możliwości opuściły region.
ISW podał, że współpracownicy Putina z separatystycznych republik krytykowali go, twierdząc, że jego wieloletnie rządy w Rosji nie były do końca udane. Wskazywali także na problemy z odparciem wojsk ukraińskich z Doniecka, ogólną „ochronę” Donbasu i skorumpowane otoczenie prezydenta. Dodatkowo władze rosyjskie w coraz większym stopniu „importowały” czeczeńskich urzędników i żołnierzy, którzy zasilali szeregi reżimy administracyjne na zajętych terytoriach ukraińskich. Z kolei "The Times" poinformował, że Pentagon wyraził „milczące poparcie” Ukrainie na atakowanie celów wojskowych w Rosji. Tymczasem Rosjanie przeprowadzili ataki na ukraińską infrastrukturę przy użyciu większej liczby dronów niż w ostatnich tygodniach. Siły ukraińskie kontynuowały kontrofensywę w kierunku Swatowego, a siły rosyjskie i ukraińskie przeprowadziły ataki pod Kreminną. Siły rosyjskie kontynuowały także próby ataków w kierunku Bachmutu i w rejonie Awdijiwka–Donieck oraz obronę swoich pozycji w zachodnim obwodzie donieckim. Ponadto Rosjanie w obwodzie donieckim podobno przejmowali cywilny sprzęt użytkowy do budowy struktur obronnych.
11 grudnia.
Według SG Ukrainy Rosjanie próbowali przebić się przez obronę ukraińską na kierunkach Bachmutu i Awdijiwki. Ukraińcy odparli ataki m.in. w pobliżu Stelmachiwki i Makiejewki w obwodzie ługańskim oraz Wierchniokamianskego, Biłohoriwki, Sołedaru, Jurijówki, Krasnohoriwki, Marjinki, Nowomychajliwki i Wremiwki w obwodzie donieckim. Siły rosyjskie przeprowadziły dwa ataki rakietowe na cywilną infrastrukturę Kostiantynówki, 11 nalotów na pozycje ukraińskie wzdłuż linii frontu i ponad 60 ostrzałów na infrastrukturę cywilną w Chersoniu i pozycje ukraińskie. W godzinach nocnych Rosjanie wystrzelili co najmniej 50 pocisków z „Gradów” na obwód dniepropetrowski. Ostrzeliwano również obszary wzdłuż linii frontu od Charkowa po Chersoń. Lotnictwo ukraińskie dokonało 14 nalotów na miejsca koncentracji żołnierzy i sprzętu oraz stanowisko przeciwlotnicze. Artyleria zniszczyła 9 punktów kontrolnych, 17 miejsc koncentracji wojsk i artylerii oraz dwa magazyny amunicji. Później Serhij Hajdaj poinformował, że w Kadyjewce doszło do wybuchu w hotelu, w którym znajdowała się siedziba Grupy Wagnera, dodając, że „straty wroga były znaczne”.
Prezydent Zełenski zaapelował do grupy G7 o czołgi, artylerię i broń dalekiego zasięgu. W odpowiedzi G7 zobowiązało się do spełnienia wymagań Ukrainy.
Zachodnie służby wywiadowcze oszacowały, że zarówno Ukraina, jak i Rosja wystrzeliwały dziennie od 10 tys. do 20 tys. pocisków artyleryjskich, co prowadziło do poważnych problemów logistycznych i zaopatrzeniowych dla obu walczących stron. Brytyjskie Ministerstwo Obrony podało, że wypowiedzi rosyjskiego rzecznika Dmitrija Pieskowa sugerowały, że Rosja dążyła do zdobycia pełnej kontroli nad całym obwodem donieckim, ługańskim, zaporoskim i chersońskim, jednak dowództwo skupiało się głównie na obwodzie donieckim. W opinii Ministerstwa siły rosyjskie, mimo ciągłego ostrzału miast i infrastruktury krytycznej, raczej nie poczynią znaczących postępów operacyjnych w ciągu najbliższych kilku miesięcy. Według ISW Białoruś raczej nie zaatakuje Ukrainy, a jeśli do tego dojdzie, to siły białoruskie „nie będą w stanie osiągnąć znaczącego sukcesu operacyjnego”. Białoruś nadal będzie pomagać Rosji, jednak nie wyśle swojej armii; w najgorszym przypadku „zmusi Ukrainę do czasowego przerzucenia części sił i sprzętu z obecnych linii frontu”. Rosyjski blogger wojenny stwierdził, że Rosjanie przetransportowali ponad 200 sztuk sprzętu z kierunku Chersonia na Kupiańsk, z kolei materiały filmowe ukazywały rosyjskie czołgi T-90 w obwodzie ługańskim kierujące się na zachód. Urzędnik ukraiński podał, że większe zgrupowanie wojsk rosyjskich nie stanowiło wówczas zagrożenia. Tymczasem źródła ukraińskie i rosyjskie donosiły, że walki toczyły się wzdłuż linii Swatowe–Kreminna i w pobliżu Łymanu w złych warunkach pogodowych. Siły rosyjskie osiągnęły niewielkie zdobycze terytorialne wokół Bachmutu, gdyż źródła rosyjskie i ukraińskie donosiły o trwających walkach na tym obszarze. Źródła rosyjskie i ukraińskie twierdziły także, że Ukraińcy zaatakowali Skadowsk, Hołą Prystań, Oleszki i Nową Kachowkę, wzdłuż głównych rosyjskich linii logistycznych.
12 grudnia.
Sztab Ukrainy podał, że siły rosyjskie koncentrowały się na atakach na kierunkach Łymanu, Bachmutu, Awdijiwki i Zaporoża, jednocześnie powstrzymując działania sił ukraińskich na innych kierunkach i ostrzeliwując pozycje ukraińskie i obiekty cywilne. Wojsko ukraińskie odparło ataki m.in. w okolicy Nowoselewskiego, Stelmachiwki, Makiejewki, Czerwonopopiwki i Biłohoriwki w obwodu ługańskim oraz Wierchniokamianskiego, Sołedaru, Jakowlewki, Kliszczijewki, Kurdiumiwki, Majorska i Marjinki w obwodzie donieckim. W ciągu dnia Rosjanie przeprowadzili siedem ataków rakietowych, z czego pięć trafiło w infrastrukturę cywilną Kostiantynówki oraz 79 ostrzałów, w szczególności na Chersoń i okolice (odnotowano ofiary cywilne), który ostrzelano ponad 50 razy. Wojska rosyjskie ostrzelały także centralną część miasta Hirnyk wykorzystując amunicję kasetową i wyrzutni Uragan; dwie osoby zginęły, a 10 zostało rannych. Lotnictwo Ukrainy dokonało pięciu nalotów na miejsca koncentracji wojsk, z kolei artyleria uderzyła w dwa punkty kontrolne, sześć miejsce koncentracji oraz magazyn paliw i smarów. Ponadto w obwodzie chersońskim dowództwo rosyjskie dokonało rotacji poszczególnych jednostek, natomiast w dniach 10 i 11 grudnia zauważono wycofanie się Rosjan z rejonów miejscowości Nowomykołajiwka i Michajłówka. W godzinach wieczornych pojawiły się doniesienia o uszkodzeniu przez siły ukraińskie mostu drogowego, łączącego Melitopol z Kostiantyniwką; był on jednym z obiektów ważnych strategiczne, którym Rosjanie transportowali żołnierzy i sprzęt.
Minister obrony Ołeksij Reznikow stwierdził, że pogoda znacznie wpłynęła na sytuację na froncie i zapowiedział, że siły ukraińskie prawdopodobnie wznowią kontrofensywę, gdy grunt zamarznie, co pozwoli na transport sprzętu wojskowego. W ocenie ISW wojskowi z USA zaczęli zmieniać zdanie nt. prawdopodobieństwa ukraińskich operacji wojskowych w zimie, twierdząc, że stają się coraz bardziej optymistyczne. Jeden z urzędników w departamencie obrony stwierdził, że „Ukraińcy mogą dobrze walczyć również w warunkach zimowych”. Tymczasem Rosjanie kształtowali i konsolidowali swoje siły we wschodniej Ukrainie, aby wzmocnić obronę przed ukraińskimi kontrofensywami w pobliżu granicy z obwodem charkowsko-ługańskim i wspierać ograniczone ataki w obwodzie donieckim. Siły rosyjskie kontynuowały ograniczone ataki w pobliżu Swatowego i Kreminnej oraz w rejonach Bachmutu i Awdijiwka–Donieck. Prowadziły także operacje obronne na południowy zachód od Doniecka. Z kolei Ukraińcy atakowali tylne obszary w obwodzie ługańskim i dalszym ciągu atakowali rosyjskie aktywa wojskowe i węzły logistyczne wzdłuż krytycznych linii komunikacyjnych na południu kraju. Ponadto wojska rosyjskie umacniały północne plaże Krymu wzdłuż wybrzeża Morza Czarnego.
Według OSW siły rosyjskie zdobyły południowe i wschodnie granice Bachmutu. Według niektórych źródeł walki toczyły się w rejonie przemysłowym na wschodzie miasta. Siły ukraińskie odparły kolejne ataki na północny wschód od Bachmutu, na wschód i północ od Siewierska, na zachód od Gorłówki, na północ od Awdijiwki oraz na zachód od Doniecka. Obie strony podejmowały działania zaczepne na granicy obwodów charkowskiego i ługańskiego, na północ i zachód od Kreminnej oraz w zachodnim obwodzie donieckim. Rosjanie wzmocnili swoje zgrupowanie w rejonie Swatowego, zaś Ukraińcy – w Bachmucie. Celem ataków rakietowych Rosjan były Konstantynówka, Kupiańsk, Mikołajów, okolice Zaporoża, Charków, Nikopol i rejon Oczakowa. Rosyjska artyleria kontynuowała ataki na pozycje ukraińskie wzdłuż linii frontu i na obszarach przygranicznych. Głównymi celami ataków ukraińskich były Melitopol i Swatowe.
13 grudnia.
SG Ukrainy poinformował, że odparto rosyjskie ataki w pobliżu Hryanikiwki w obwodzie charkowskim; Nowoseliwskiego, Czerwonopiwki i Biłohoriwki w obwodzie ługańskim oraz Biłohoriwki, Sołedaru, Bachmuckiego, Bachmutu, Kurdiumiwki, Nevelskego, Marjinki, Pobiedy i Nowomychajliwki w obwodzie donieckim. W ciągu doby Rosjanie dokonali jednego nalotu, 11 ataków rakietowych, w tym trzy na infrastrukturę cywilną w obwodzie charkowskim, donieckim i zaporoskim oraz 60 ostrzałów w systemów rakietowych. Siły rosyjskie przeprowadziły również atak rakietowy na Kupiańsk za pomocą systemu S-300; jedna z rakiet trafiła w budynek administracyjny, który został całkowicie zniszczony. Artyleria ukraińska zaatakowała dwa punkty kontrolne i czety miejsca koncentracji żołnierzy. Sztab potwierdził także, że w Nowoajdarze zginęło ponad 15 żołnierzy rosyjskich, z kolei w obwodzie zaporoskim 100 wojskowych zostało rannych oraz został zniszczony skład amunicji. Szef DRL Dienis Puszylin stwierdził, że połowa obwodu donieckiego znajdowała się pod kontrolą rosyjską. Ponadto Rosja na terenie Białorusi prowadziła pewną formę mobilizacji, w ramach której mężczyźni musieli się zgłosić do wojska i wszelkimi możliwymi sposobami starano się uniemożliwić im opuszczenie kraju.
Stacja CNN i agencja Reuters podały, że Stany Zjednoczone finalizowały plan dotyczący przekazania Ukrainie systemów Patriot. Plan wymagał podpisów sekretarza obrony Lloyda Austina i prezydenta Joe Bidena. Według ISW w Rosji nasiliła się krytyka ministerstwa obrony ze strony „patriotycznych blogerów” wojskowych. Z kolei ćwiczenia ogłoszone na Białorusi, nie wyglądały na przykrywkę dla koncentracji sił białoruskich i rosyjskich w pobliżu pozycji odpowiednich do inwazji na Ukrainę. W ramach inspekcji, część wojsk była kierowana na poligony w kraju, do prac inżynieryjnych oraz do ćwiczenia przepraw przez rzeki Niemen i Berezynę. Tymczasem Rosjanie przeprowadzili ograniczone kontrataki w pobliżu Svatowego i Kreminnej oraz poczynili niewielkie postępy w wokół Bachmutu i kontynuowali ataki w pobliżu Awdijiwki i Wuhłedaru. Siły rosyjskie prawdopodobnie wycofywały się z niektórych obszarów na południe od Dniepru, kontynuując umacnianie dalszych pozycji w obwodzie chersońskim.
Międzynarodowa konferencja darczyńców w Paryżu zadeklarowała pomoc w wysokości ok. 1 miliarda euro dla Ukrainy. Prezydent Ukrainy oszacował potrzeby energetyczne ogarniętego wojną kraju na ok. 800 mln euro w zimie 2022/2023. Na tle ataków na infrastrukturę energetyczną Ukraina potrzebowała agregatów prądotwórczych, transformatorów, narzędzi i części zamiennych do naprawy linii wysokiego napięcia i turbin gazowych.
14 grudnia.
Według SG Ukrainy siły rosyjskie skupiały się na atakach na kierunkach Bachmutu i Awdijiwki oraz podejmowały próby poprawy swojej pozycji taktycznej na kierunkach Kupiańska, Łymanu i Zaporoża. Ukraińskie SZ odparły ataki w pobliżu Wierchnokamianskiego, Jakowlewki, Sołedaru, Bachmutu, Wesełego i Marjinki w obwodzie donieckim. Rosjanie w ciągu 24h przeprowadzili osiem ataków rakietowych i 31 nalotów na infrastrukturę cywilną w obwodzie donieckim oraz 61 ostrzałów z wyrzutni rakietowych rakietowych; m.in. w godzinach nocnych ostrzelano ok. 50 razy Nikopol i Marganiec w obwodzie dniepropetrowskim przy pomocy w „Gradów” i ciężkiej artylerii. Natomiast w wyniku ostrzału miasta Hirnyk zginęły dwie osoby. Lotnictwo ukraińskie przeprowadziło 13 nalotów na miejsca koncentracji wojsk oraz pięć stanowisk przeciwlotniczych, z kolei artyleria uderzyła w dwa punkty kontrolne, osiem miejsc koncentracji oraz magazyn paliw i smarów. Nad ranem w centrum Kijowa doszło do trzech eksplozji w wyniku ataku dronów Shahed 136; prezydent Wołodymyr Zełenski podał, że ukraińska obrona przeciwlotnicza zestrzeliła 13 z nich. Z kolei generał Ołeksij Hromow stwierdził, że walki z siłami rosyjskimi toczyły prawie wyłącznie w obwodach donieckim i ługańskim; w ciągu ostatniego tygodnia odnotowano tam 388 starć z wrogiem, podczas gdy na południu zaledwie trzy. Wojsko ukraińskie odniosło ograniczony sukces, odpychając Rosjan na 1,5 km w pobliżu Dibrowy niedaleko Bachmutu. Ciężkie walki miały miejsce także w okolicach Biłohoriwki.
Amerykańscy urzędnicy finalizowali i przygotowywali się do ogłoszenia planu dostarczenia Ukrainie systemu obrony powietrznej Patriot, zgadzając się na pilną prośbę ukraińskich przywódców, wynikającą z narastających rosyjskich ataków rakietowych na ukraińską infrastrukturę. Podobno administracja Bidena od miesięcy niechętnie wdrażała system, ponieważ kompleks baterii Patriot może potrzebować ok. 90 wyszkolonych żołnierzy do jego obsługi i konserwacji, a także były obawy, że sprowokuje to Rosję do eskalacji konfliktu. Dmitrij Miedwiediew, wiceprzewodniczący Rady Bezpieczeństwa Rosji, ostrzegał wcześniej, że jeśli Patrioty zostaną rozmieszczone na Ukrainie, system i jego operatorzy staną się uzasadnionymi celami Rosji.
W opinii brytyjskiego Ministerstwa Obrony oddziały białoruskie i wysłane do tego kraju rosyjskie jednostki zmobilizowanych rezerwistów nie stanowiły siły zdolnej przeprowadzić udany atak na północną Ukrainę. Według ISW prezydent Władimir Putin przełożył swoje doroczne przemówienie przed rosyjskim Zgromadzeniem Federalnym, wskazując, że Kreml nie jest pewien, czy nadal może kształtować rosyjską przestrzeń informacyjną. Z kolei ukraińscy urzędnicy przewidywali, że siły rosyjskie mogą podjąć próbę rozpoczęcia ofensywy na dużą skalę na początku 2023 roku. Tymczasem Ukraińcy kontynuowali kontrofensywę, a siły rosyjskie prowadziły kontrataki w rejonie Swatowego i Kreminnej. Rosjanie kontynuowali także ataki w rejonie Bachmutu i Awdijiwki oraz działania obronne w obwodzie chersońskim na południe od Dniepru.
Szef Kancelarii Prezydenta Ukrainy Andrij Jermak, powiedział, że zwolniono ok. 64 żołnierzy i obywatela USA Suediego Murekezii w ramach wymiany więźniów z Rosją.
15 grudnia.
Ukraiński Sztab podał, że Rosjanie koncentrowali się na ofensywie w kierunku Bachmutu i Awdijiwki. Siły ukraińskie odparły ataki rosyjskie m.in. w rejonie Nowoseliwskiego, Stelmachiwki, Płoszczanki, Czerwonopopiwki i Biłohoriwki w obwodzie ługańskim oraz Hryhoriwki, Wijimki, Sołedaru, Bachmuckiego, Kliszczyjewki, Andrijiwki, Kurdiumiwki, Ozarjanówki, Drużby, Oleksandropil, Nowobachmutiwki i Nowomychajliwki w obwodzie donieckim. W ciągu doby siły rosyjskie dokonały 23 naloty, cztery ataki rakietowe (dwa trafiły w obiekty cywilne w Charkowie) i 78 ostrzałów z wyrzutni rakietowych. Na kierunkach Zaporoża i Chersonia Rosjanie kontynuowali ostrzał pozycji ukraińskich i infrastruktury cywilnej wzdłuż prawego brzegu Dniepru. Lotnictwo ukraińskie przeprowadziło 22 naloty na miejsca koncentracji wojsk i trzy pozycje przeciwlotnicze; artyleria zaatakowała pięć punktów kontrolnych, cztery miejsca koncentracji, sześć stanowisk artyleryjskich, dwa magazyny amunicji oraz magazyn paliw i smarów. Wojskowa administracja w Chersoniu poinformowała, że w ciągu ostatnich 24h miasto zostało ostrzelane 86 razy za pomocą „artylerii, MLRS, czołgów, moździerzy i dronów”. Według mera Aleksieja Kulemzina w Donbasie siły ukraińskie zbombardowały miasto Donieck w największym ostrzale od 2014 roku.
Zełenski stwierdził, że Rosja powinna zacząć wycofywać swoje wojska przed Bożym Narodzeniem jako krok do zakończenia konfliktu. Rosja odpowiedziała „żadnego świątecznego zawieszenia broni”, dopóki Ukraina nie zaakceptuje utraty terytorium. Ukraiński generał Ołeksij Hromow stwierdził, że konflikt może być przedłużającą się wojną. Następnie rzeczniczka rosyjskiego MSZ Marija Zacharowa ostrzegła, że jeśli Stany Zjednoczone potwierdzą doniesienia o wysłaniu na Ukrainę systemów obrony Patriot, będzie to „oznaczało jeszcze większe zaangażowanie personelu wojskowego w działania wojenne i może pociągać za sobą możliwe konsekwencje”. Zacharowa nazwała potencjalne rozmieszczenie systemu obrony powietrznej „kolejnym prowokacyjnym posunięciem USA” i powiedziała, że USA „w rzeczywistości stałyby się stroną” w konflikcie. Rząd Stanów Zjednoczonych odrzucił te ostrzeżenia.
Brytyjskie MON poinformowało, że ostatnich tygodniach Rosjanie skupili na budowie „rozległych” umocnień obronnych „wzdłuż linii frontu, przyznając priorytet sektorowi północnemu wokół Swatowego”. Konstrukcje były tworzone według „tradycyjnych wojennych planów umocnień, niezmienionych od czasów II wojny światowej”. Zdaniem Ministerstwa sugerowało to, że Rosja przygotowywała się do wojny pozycyjnej. W opinii ISW Rosja może tworzyć warunki do nowej ofensywy na początku 2023 roku, w tym ataku na Kijów, jednak szanse takiego ataku są bardzo niewielkie. Tymczasem siły ukraińskie kontynuowały kontrofensywę w kierunku Kreminnej i Swatowego. Z kolei Rosjanie kontynuowali ataki w rejonie Bachmutu i Awdijiwki oraz kontynuowali działania obronne na południe od Dniepru. Ponadto ukraińscy partyzanci przeprowadzili sabotaż na stację transformatorową w Berdiańsku w obwodzie zaporoskim.
Kijowska Szkoła Ekonomiczna opublikowała raport, w którym oszacowała, że inwazja Rosji (według stanu do listopada 2022 roku) spowodowała bezpośrednie szkody w infrastrukturze Ukrainy o wartości 136 miliardów dolarów. Najbardziej ucierpiała infrastruktura energetyczna, przemysł, przedsiębiorstwa publiczne i prywatne.
16 grudnia.
Według Sztabu Ukrainy odparto ataki rosyjskie w okolicy 20 miejscowości, w tym Płoszczanki, Czerwonopiwki i Biłohoriwki w obwodzie ługańskim oraz Bachmutu, Opytnego, Zełenopilii, Andrijiwki, Marjinki, Pobiedy i Nowomychajliwki w obwodzie donieckim. W ciągu doby siły rosyjskie przeprowadziły 65 ostrzałów z systemów rakietowych. Z kolei artyleria ukraińska uderzyła w pięć miejsc koncentracji żołnierzy, punkt dowodzenia i magazyn amunicji. Podano również, że Rosjanie wycofywali część swoich wojsk z Kachowki i Nowej Kachowki w rejon miejscowości Nyżni Sirohozy. W Bachmucie Rosjanie atakowali w grupach po 30 osób. Ukraińscy wojskowi podawali, że grupy były niszczone, po czym nadciągała kolejna fala atakujących. Na obrzeżach miasta toczyły się walki uliczne. Następnie siły ukraińskie, dzięki koordynacji z partyzantami, dokonali ataku na bazę Rosjan w Szczaście, w wyniku którego zginęło 16 żołnierzy, 40 zostało rannych oraz zniszczono 12 jednostek sprzętu.
Po 8:00 czasu lokalnego Rosjanie przeprowadzili kolejny zmasowany atak rakietowy na infrastrukturę cywilną i energetyczną Ukrainy; łącznie wystrzelono 98 rakiet (Ch-555, Ch-101, Ch-22, Ch-59, Ch-31P, Kalibr i S-300) z samolotów i okrętów na Morzu Czarnym. Według armii ukraińskiej obrona przeciwlotnicza zestrzeliła co najmniej 60 rakiet, w tym 37 w obwodzie kijowskim i 10 w regionie Dniepru. W wyniku ataku trafione zostały m.in. Kijów, Odessa, Sumy, Charków, Zaporoże, Mikołajów, Winnica, Dniepr, Połtawa, Krzemieńczuk i Krzywy Róg. Cała sieć energetyczna w obwodach charkowskim i połtawskim uległa awarii, jednak do przerw w dostawie prądu dochodziło na terenie całego kraju. Linie kolejowe w pobliżu Charkowa, Kropywnyckiego, Doniecka i Dniepru również odczuwały braki prądu. W atakach zginęły trzy osoby, a 13 zostało rannych. Przed rosyjskim ostrzałem agencja informacyjna TASS poinformowała, że cywile zginęli w wyniku ukraińskiego ostrzału w obwodzie ługańskim.
W opinii ISW siły rosyjskie nasiliły ostrzał stolicy Ukrainy, chcąc wywołać falę niezadowolenia społecznego, jednak „ataki rakietowe zapewne nie złamią woli walki Ukraińców”. Rosjanie starali się „przekonać Zachód do uznania, że Ukraina nie może zmienić obecnych linii frontu i w wojnie faktycznie nastąpił pat”, jednak według ekspertów Ukraińcy mają „spore szanse na odzyskanie w najbliższych miesiącach znacznych kluczowych obszarów”. Tymczasem Rosjanie przeprowadzili kontrataki w rejonach Swatowego i Kreminnej oraz kontynuowali ataki w rejonie Bachmutu i Awdijiwka–Donieck. Kontynuowali także działania obronne na lewym brzegu Dniepru.
Według OSW Rosjanie podejmowali próby ataków na pozycje ukraińskie w Donbasie, lecz nie odnieśli większych sukcesów. Głównymi rejonami walk były Bachmut i Awdijiwka, której groziło okrążenie od zachodu, oraz miejscowości na zachód do Doniecka. Ataki rosyjskie miały również miejsce na wschód od Siewierska, na granicy obwodów charkowskiego i ługańskiego oraz na północ i zachód od Kreminnej. Z kolei siły ukraińskie skupiły się na kontratakach i próbach odbicia utraconych pozycji, również w zachodnim obwodzie donieckim. Pod ostrzałem artyleryjskim znalazł się Charków, Nikopol i okoliczne miejscowości oraz rejon Oczakowa. Z kolei celem ukraińskiego ostrzału były obiekty rosyjskie w Doniecku.
17 grudnia.
SG Ukrainy podał, że Rosjanie starali się poprawić swoją pozycję taktyczną w rejonie Łymanu i koncentrowali się na prowadzeniu ofensyw w rejonie Bachmutu i Awdijiwki. Ukraińcy odparli ataki na ponad 15 miejscowości, w tym Stelmachiwkę oraz Werchniokamjanśke, Wijimkę, Wesełe, Bachmut, Kliszczijewkę, Opytne, Perwomajske, Newelske i Krasnohoriwkę w obwodzie donieckim. W ciągu doby wojsko rosyjskie przeprowadziło pięć ataków rakietowych i 42 ostrzały z systemów rakietowych, atakując pozycje ukraińskie i miejscowości wzdłuż linii frontu. Z kolei artyleria ukraińska zaatakowała osiem miejsc koncentracji personelu, dwa punkty kontrolne i cztery składy amunicji. Sztab potwierdził także, że kilka miejsc koncentracji wojsk rosyjskich raz dwa składy amunicji w obwodzie zaporoskim zostały ostrzelane przez Siły Obrony Terytorialnej, w wyniku czego ponad 150 żołnierzy zostało rannych oraz zniszczono 10 jednostek sprzętu. Ponadto Rosjanie wystrzelili dużą ilość rakiet na infrastrukturę w Kijowie, Charkowie, Krzywym Rogu i Zaporożu. Radna Kijowa Ksenia Semenowa stwierdziła, że około 60% mieszkańców nie miało prądu, a 70% nie miało wody. Ukraina dzięki swoim wysiłkom przywróciła prąd i wodę ok. 6 milionom mieszkańców w ciągu 24 godzin.
Według ISW Kreml prawdopodobnie próbował zmienić postrzeganie kompetencji Putina i rosyjskiego Ministerstwa Obrony poprzez nagłaśnianie spotkania Putina z dowództwem Sił Zbrojnych FR oraz jego występów na imprezach pozamilitarnych. Tymczasem siły ukraińskie przeprowadziły kontrataki w pobliżu Swatowego i Kreminnej oraz nadal atakowali rosyjskie tyły. Z kolei Rosjanie kontynuowali ataki w rejonie Bachmutu i Awdijiwka–Donieck. Ponadto ukraińscy urzędnicy ostrzegli, że wojsko rosyjskie może próbować wciągnąć siły ukraińskie w pułapkę na wschodnim brzegu Dniepru.
18 grudnia.
Według ukraińskiego Sztabu siły rosyjskie atakowały na kierunku Bachmutu i Awdijiwku, a pod Łymanem próbowali odzyskać utracone pozycje. SZ Ukrainy odparły ataki rosyjskie m.in. w okolicy Stelmachiwki, Makiejewki, Czerwonpopiwki i Biłohorowki w obwodzie ługańskim oraz Wierchniokamiańskiego, Bachmuckiego, Podhorodnego, Bachmutu, Kliszczijewki, Andrijiwki, Krasnohoriwki, Oleksandropil, Marjinki, Pobiedy i Nowomychajliwki w obwodzie donieckim. W ciągu 24h Rosjanie przeprowadzili cztery ataki rakietowe i siedem nalotów za pomocą dronów Shahed 136 oraz 55 ostrzałów z wyrzutni rakietowych, atakując zaludnione miejsca i infrastrukturę cywilną. Lotnictwo ukraińskie przeprowadziło 9 nalotów na miejsca koncentracji wojsk i trzy stanowiska przeciwlotnicze, z kolei artyleria uderzyła w punkt kontrolny, miejsce koncentracji, wad składy amunicji, a także stację radiolokacyjną „Zoopark”. Ponadto Sztab poinformował, że Rosja gromadziła dodatkowe siły w miejscowościach w pobliżu Melitopola.
Andrij Jusow, rzecznik ukraińskiego Ministerstwa Obrony, poinformował, że Rosja otrzymała nową partię dronów kamikaze z Iranu i kontynuowała negocjacje ws. nabycia rakiet balistycznych. Brytyjskie Ministerstwo Obrony podało, że Grupa Wagnera wysyłała do walki o Bachmut słabo wyszkolonych i pozbawionych wsparcia więźniów w celu ochrony własnych doświadczonych dowódców i sprzętu wojskowego. Pojedyncze osoby i sekcje otrzymywały polecenia, aby atakowały w danym kierunku, często mając wsparcie ogniowe, jednak rzadziej wsparcie pojazdów opancerzonych. Natomiast tym, którzy bez zezwolenia zbaczali z trasy szturmu, groziła prawdopodobnie zbiorowa egzekucja. W ocenie ISW Rosja tworzyła narrację, świadczącą o przygotowaniach do nowej fazy wojny na Ukrainie, jednak zdaniem ekspertów rosyjska armia, nawet przy wsparciu sił białoruskich, nie byłaby zdolna do przygotowania i przeprowadzenia skutecznej ofensywy w najbliższych miesiącach. Tymczasem źródła ukraińskie i rosyjskie donosiły o walkach pozycyjnych wzdłuż linii Swatowe–Kremmina i obrzeżach Bachmutu oraz na północny wschód i południe od miasta. Rosyjskie Ministerstwo Obrony podało, że siły rosyjskie zajęły Jakowliwkę w obwodzie donieckim, na północny wschód od Sołedaru. Następnie źródła rosyjskie stwierdziły, że Ukraińcy wyparli Rosjan z długo utrzymywanych pozycji w pobliżu Bachmutu. Ponadto siły rosyjskie i ukraińskie kontynuowały ataki artyleryjskie i rakietowe przez rzekę Dniepr.
19 grudnia.
Ukraiński SG podał, że siły rosyjskie skupiały się na atakach na kierunku Bachmutu i Awdijiwki, jednocześnie próbując odzyskać utracone pozycję na kierunku Łymanu. Wojsko ukraińskie odparło ataki w okolicy Stelmachiwki, Czerwonopopiwku w obwodzie ługańskim oraz Wierchniokamiańskiego, Podhorodnego, Bachmutu, Opytnego, Kurdiumiwki, Krasnohoriwki i Marjinki w obwodzie donieckim. W ciągu doby Rosjanie przeprowadzili cztery ataki rakietowe, 60 nalotów i ponad 80 ostrzałów z systemów rakietowych, atakując pozycje ukraińskie (m.in. w okolicach Charkowa i Bachmutu) i infrastrukturę cywilną w obwodach ługańskim, donieckim, zaporoskim i chersońskim. Ukraińskie lotnictwo dokonało 16 nalotów na miejsca koncentracji wojska i sześć stanowisk przeciwlotniczych, a artyleria zniszczyła skład amunicji, trzy punkty kontrolne i trzy miejsca koncentracji. W godzinach porannych siły rosyjskie zaatakowały także przygraniczny obwód sumski, w którym odnotowano 83 ataki za pomocą samolotów, artylerii, moździerzy i dronów. 
Ok. 2:00 czasu lokalnego Rosjanie zaatakowali Ukrainę za pomocą 35 irańskich dronów Shahed 131/Shahed 136, z czego co najmniej 15 zostało zniszczonych przez ukraińską obronę przeciwlotniczą; później Sztab podał, że zestrzelono 30 dronów. W wyniku ataku doszło do awarii lub wyłączenia prądu w stolicy i 10 innych regionach kraju, m.in. w obwodzie sumskim, charkowskim, dniepropietrowskim, zaporoskim, żytomierskim i czernihowskim. Ukraiński gubernator obwodu kijowskiego Ołeksij Kułeba stwierdził, że 20 dronów zostało wystrzelonych na infrastrukturę krytyczną w Kijowie, powodując przerwy w dostawie prądu oraz internetu poniżej 50%.
Mołdawski wywiad podał, że Rosja zamierza zaatakować Mołdawię. Według szefa wywiadu Alexandru Musteaty pytanie nie brzmi „czy Federacja Rosyjska rozpocznie nową ofensywę przeciwko terytorium Mołdawii, ale kiedy”. Według informacji mołdawskich służb specjalnych Rosja zamierza połączyć Naddniestrze i Mołdawię. Prezydent Rosji Władimir Putin był w Mińsku po raz pierwszy od początku wojny, aby spotkać się z prezydentem Białorusi Alaksandrem Łukaszenką. Według ISW Łukaszenka podczas wizyty Putina na Białorusi prawdopodobnie zapobiegł rosyjskim próbom zacieśnienia integracji obu państw. Sekretarz RBNiO Ukrainy Ołeksij Daniłow stwierdził, że prezydent Rosji naciskał na przywódcę Białorusi, aby zgodził się na wysłanie wojsk białoruskich na Ukrainę oraz oświadczył, że siły ukraińskie przygotowują się do ewentualnego ataku z Białorusi. Tymczasem Ukraińcy kontynuowali ograniczone kontrataki wzdłuż linii Swatowe–Kreminna oraz atakowali tylne pozycje Rosjan w obwodzie ługańskim. Siły rosyjskie prawdopodobnie straciły pozycje na południe od Bachmutu i kontynuowały ataki wokół miasta oraz Doniecka. Ukraińscy urzędnicy poinformowali, że Rosjanie wycofywali niektóre oddziały z obszarów wzdłuż wschodniego brzegu Dniepru w obwodzie chersońskim.
OSW poinformował, że trwały walki o Bachmut, gdzie Ukraińcom udało się powstrzymywać atak Rosjan we wschodniej części miasta. Ciężkie walki toczyły się o Sołedar na północny wschód od Bachmutu oraz o leżące na jego obrzeżach Pidhorodne i Kliszczijiwkę. Ciężkie walki miały miejsce także w Marjince na zachód od Doniecka. Rosjanie atakowali bezskutecznie na północ, wschód i południe od Siewierska oraz na granicy obwodów charkowskiego i ługańskiego. Według doniesień wzmacniali także pozycje obronne w zajętej części obwodu zaporoskiego. Artyleria rosyjska kontynuowała ataki na pozycje ukraińskie wzdłuż linii frontu i na obszarach graniczących z Rosją. Rakiety spadły na Kramatorsk i Łyman. Pod ostrzałem był Chersoń oraz okolice Nikopola i Oczakowa. Z kolei artyleria ukraińska atakowała pozycje Rosjan w głównych rejonach walk i w obwodzie zaporoskim.
20 grudnia.
Według SG Ukrainy siły rosyjskie atakowały na kierunku Bachmutu i Awdijiwki. SZ Ukrainy odparły rosyjskie ataki w pobliżu 25 miejscowości, m.in. w Masjutiwce w obwodzie charkowskim; Dibrowej i Biłohoriwce w obwodzie ługańskim oraz Wierchniokamianskim, Wesełe, Jakowliwce, Bachmuckim, Bachmucie, Wodiane, Niewelskim, Marjince, Nowomychajliwce i Preczystówce w obwodzie donieckim. W ciągu 24h Rosjanie przeprowadzali pięć ataków rakietowych, 16 nalotów i 61 ostrzałów z wyrzutni rakietowych, w wyniku których ucierpiała infrastruktura cywilna oraz ludność cywilna w Chersoniu, Konstantynówce i Wołczańsku. Ostrzeliwano także obszary wzdłuż linii frontu od Czernihowa do Chersonia. Lotnictwo Ukrainy dokonało 10 nalotów na miejsca koncentracji wojsk i 12 uderzeń na stanowiska przeciwlotnicze. Artyleria zniszczyła skład amunicji, trzy punkty kontrolne i 10 miejsce koncentracji. Sztab potwierdził także, że w wyniku ostrzału wojsk rosyjskich w rejonie Wasylówki w obwodzie chersońskim zniszczono osiem jednostek ciężkiego sprzętu. W godzinach nocnych siły rosyjskie zaatakowały rakietami dzielnicę Iziumu, w wyniku czego wybuchł duży pożar w jednym z obiektów przemysłowych. Niezależny kanał Biełaruski Hajun poinformował, że Rosja rozpoczęła przemieszczanie zmobilizowanych żołnierzy, czołgów i innych pojazdów z białoruskich poligonów na południe kraju.
Prezydent Władimir Putin stwierdził, że sytuacja w czterech zaanektowanych przez Rosję obszarach Ukrainy jest „niezwykle trudna” dla sił zbrojnych. Putin nakazał Federalnej Służbie Bezpieczeństwa zintensyfikować obserwację granic kraju w celu zwalczania „pojawienia się nowych zagrożeń” z zagranicy oraz zdrajców. Z kolei prezydent Zełenski odwiedził region Bachmutu, gdzie spotkał się z żołnierzami na froncie i ich odznaczył.
Brytyjskie Ministerstwo Obrony podało, że w ciągu ostatniego tygodnia rosyjscy żołnierze i najemnicy z Grupy Wagnera zrobili niewielkie postępy we wschodnim Bachmucie. Rosyjska piechota prawdopodobnie kontrolowała wschodni obszar przemysłowy miasta i wkraczała czasem do dzielnicy mieszkalnej, gdzie miały miejsce walki uliczne. Zdaniem Ministerstwa walki w obszarach zabudowanych „nie sprzyjały słabo wyszkolonym bojownikom Grupy Wagnera i zmobilizowanym rezerwistom armii rosyjskiej”. W opinii ISW rosyjska broń na Białorusi miała potencjał „wystarczający” do stworzenia nieokreślonego zagrożenia dla Ukrainy, o czym wcześniej wspomniał dowódca Połączonych Sił Zbrojnych Ukrainy generał Serhij Najew. Tymczasem siły rosyjskie przeprowadziły ograniczone kontrataki wzdłuż linii Swatowe–Kreminna oraz kontynuowały ataki w rejonie Bachmutu i Awdijiwki. 
Rosjanie rozbudowywali także umocnienia obronne na wschodnim brzegu Dniepru w obwodzie chersońskim.
21 grudnia.
Ukraiński Sztab poinformował, że odparto rosyjskie ataki w okolicy Stelmachiwki, Płoszczanki i Czerwonopopiwki w obwodzie ługańskim oraz Berestowego, Jakowliwki, Sołedaru, Bachmutu, Opytnego, Kurdiumiwki, Ozarjaniwki, Majorska, Nju-Jorka, Krasnohoriwki, Newelskego i Marjinki w obwodzie donieckim. W ciągu ostatnich 24h Rosjanie przeprowadzili sześć ataków rakietowych i 15 nalotów, w tym na obiekty cywilne w obwodzie zaporoskim oraz 64 ostrzały z systemów rakietowych. Ostrzeliwano także obszary wzdłuż linii frontu od Sum po Dniepr i Chersoń. Ukraińskie lotnictwo dokonało 14 ataków na miejsca koncentracji żołnierzy i sprzętu, natomiast artyleria zaatakowała trzy punkty kontrolne i dwa miejsca koncentracji. Według Sztabu od początku inwazji Rosja straciła na Ukrainie ponad 100 tys. żołnierzy, 3 tys. czołgów i ok. 6 tys. innych pojazdów opancerzonych. Żołnierze rosyjscy i najemnicy Grupy Wagnera zdołali zdobyć przyczółek we wschodniej części Bachmutu, o który toczono walki od czerwca tegoż roku.
Prezydent Wołodymyr Zełenski odbył swoją pierwszą podróż zagraniczną od czasu rosyjskiej inwazji 24 lutego. Odwiedził prezydenta USA Joe Bidena w Waszyngtonie i przemawiał na wspólnej sesji Kongresu USA. Stany Zjednoczone oficjalnie potwierdziły, że przekażą Ukrainie jeden lub więcej przeciwlotniczych systemów rakietowych Patriot w ramach kolejnego pakietu pomocowego o wartości 1,85 miliarda dolarów. Oczekiwano także, że nowy pakiet obejmie inteligentne bomby znane jako Joint Direct Attack Munition (JDAM). W Kongresie Zełenski wręczył flagę Ukrainy z frontu w Bachmucie wiceprezydent Kamali Harris i przewodniczącej Izby Reprezentantów Nancy Pelosi.
Podczas rosyjskiej konferencji wojskowej transmitowanej przez telewizję prezydent Władimir Putin i minister obrony Rosji Siergiej Szojgu, ogłosili zwiększenie liczby żołnierzy o 350 tys. do 1,5 mln. Postanowiono również podnieść granicę wieku dla poborowych do 30 lat. Putin powtórzył zamiar osiągnięcia wszystkich celów wojskowych na Ukrainie. Ze strony jego rządu nie było na to żadnych ograniczeń finansowych. Według ISW zwiększenie liczebności rosyjskich SZ nie wydaje się możliwe w bliskiej perspektywie. Szojgu przedstawił także zmiany w rosyjskiej polityce obronnej, która zakładała przywrócenie Moskiewskiego i Leningradzkiego Okręgu Wojskowowego, utworzenie nowego korpusu armijnego, sformowanie 17 nowych dywizji manewrowych i pięciu dywizji artylerii. Zdaniem ekspertów jest to bardzo mało prawdopodobne, aby Rosja stworzyła tak duże siły w krótkim czasie. Tymczasem siły rosyjskie i ukraińskie kontynuowały kontrataki wzdłuż linii Swatowe–Kreminna. Rosjanie kontynuowali także ataki w rejonie Bachmutu i Doniecka oraz bezskutecznie próbowali przejąć kontrolę nad wyspami w delcie Dniepru.
22 grudnia.
SG Ukrainy oświadczył, że odparto ataki Rosjan w okolicy Wysokego w obwodzie sumskim; Stelmachiwki, Andrijiwki, Makiejewki, Płoszczanki, Czerwonopopiwki i Dibrowej w obwodzie ługańskim oraz Jampoliwki, Jakowliwki, Bachmutskego, Bachmutu, Majorska, Nju-Jorka, Wodiane, Krasnohoriwki i Marjinki w obwodzie donieckim. W ciągu doby siły rosyjskie przeprowadziły sześć ataków rakietowych i sześć nalotów, głównie na obiekty cywilne w obwodzie charkowskim i dniepropetrowskim oraz ponad 70 ostrzałów z wyrzutni rakietowych. Ostrzelano m.in. Kramatorsk, gdzie jedna z rakiet trafiła w budynek internatu, a druga w strefę przemysłową jednego z przedsiębiorstw (nie było doniesień o ofiarach). Lotnictwo ukraińskie przeprowadziło osiem nalotów na miejsca koncentracji wojsk i trzy stanowiska przeciwlotnicze, z kolei artyleria zniszczyła trzy punkty kontrolne, trzy magazyny amunicji i osiem miejsc koncentracji. Na terytorium tymczasowo Autonomicznej Republiki Krymu rosyjskie jednostki inżynieryjne tworzyły pozycje obronne wzdłuż autostrady Krasnoperekopsk–Dżankoj.
John Kirby z Rady Bezpieczeństwa Narodowego USA poinformował, że Grupa Wagnera wysłała na Ukrainę 50 tys. najemników, z czego 40 tys. to zrekrutowani więźniowie, a 10 tys. to kontrahenci. Według agencji Reuters, która powołała się na informatora z rządu USA, ich wdrożenie kosztowało ponad 100 milionów dolarów miesięcznie. We wschodniej Ukrainie armia rosyjska była częściowo pod dowództwem Wagnera. Ponadto w Rosji nadal rosły wpływy szefa firmy Jewgienija Prigożyna i niezależność Grupy Wagnera od rosyjskiego Ministerstwa Obrony. Kirby stwierdził także, że przygotowywane były nowe sankcje wymierzone w dostawców broni dla Wagnera. Ponadto rząd Stanów Zjednoczonych stwierdził, że posiada informacje wywiadowcze, że Korea Północna zaopatrywała rosyjskich najemników z Wagnera w broń i amunicję do użytku na Ukrainie. Ministerstwo Spraw Zagranicznych Korei Północnej zaprzeczyła tym doniesieniom.
W ocenie ISW Kreml kontynuował narrację, podważającą suwerenność Ukrainy i oskarżającą ją o „przeciąganie wojny”, dążąc do rozmów z Zachodem z pominięciem Kijowa. Zdaniem Instytutu Putin „w dalszym ciągu odmawia traktowania prezydenta Ukrainy Wołodymyra Zełenskiego jako równego i suwerennego partnera, wskazując, że nie jest zainteresowany poważnymi negocjacjami z Ukrainą”. Tymczasem siły ukraińskie kontynuowały kontrofensywę w rejonie Kreminnej. Z kolie Rosjanie kontynuowali ograniczone kontrataki wzdłuż linii Swatowe–Kreminna oraz ataki w rejonie Bachmutu i Awdijiwki. Siły rosyjskie zwiększały także środki bezpieczeństwa w obwodzie chersońskim i na Krymie w obawie przed ukraińskimi kontrofensywami. Ponadto ukraińscy partyzanci nadal atakowali rosyjskie władze okupacyjne.
23 grudnia.
Według Sztabu Ukrainy odparto ataki Rosjan w pobliżu Andrijiwki w obwodzie ługańskim oraz Jampoliwki, Rozdoliwki, Bachmutskego, Bachmutu, Nju-Jorka, Krasnohoriwki, Wodiane i Marjinki w obwodzie donieckim. W ciągu doby siły rosyjskie przeprowadziły trzy ataki rakietowe i 10 nalotów, w szczególności na infrastrukturę cywilną w obwodzie donieckim oraz 62 ostrzały z systemów rakietowych, w wyniku których uszkodzone zostały obiekty cywilne w Chersoniu (odnotowano ofiary wśród ludności cywilnej). Rosjanie ostrzelali także region Charkowa, raniąc pięć osób. Lotnictwo ukraińskie dokonało 13 nalotów na miejsca koncentracji żołnierzy i uzbrojenia oraz pozycje przeciwlotnicze. Artyleria zniszczyła dwa punkty kontrolne, dwa składy amunicji i 11 miejsc koncentracji. Z kolei analitycy wojskowi, w tym niemiecki dziennikarz Julian Roepcke, donosili, „ukraińskie wojska wyparły Rosjan kilka km na południe od Bachmutu, wróg nie zdołał się tam przebić do żadnej dzielnicy mieszkaniowej”, co później zostało potwierdzone przez Sztab i rosyjskie źródła. Linia frontu ustabilizowała się w pobliżu miejscowości Opytne, kilka km na południe od Bachmutu. Według ukraińskich informacji ich własne rozpoznanie wykazało wzrost wojsk rosyjskich oraz sprzętu i amunicji na południu i wschodzie Ukrainy.
Po wizycie prezydenta Zełenskiego Senat Stanów Zjednoczonych przeznaczył w nowym projekcie budżetu na wydatki związane z Ukrainą ok. 45 mld dolarów, które obejmowały ok. 25 miliardów dolarów bezpośrednio dla Ukrainy; na pomoc humanitarną i gospodarczą zaplanowano 16 miliardów dolarów, a na pomoc wojskową 9 miliardów dolarów. Ponadto za uzupełnienie zapasów armii USA po dostawach broni na Ukrainę zaplanowano ok. 12 mld dolarów oraz ok. 7 mld dolarów na wojska amerykańskie w samej Europie. Budżet zatwierdziła Izba Reprezentantów.
Brytyjskie MON podało, że pomimo zmniejszenia problemów kadrowych, „niedobory amunicji pozostawały prawdopodobniej głównym czynnikiem ograniczającym rosyjskie operacje ofensywne”. W ocenie Ministerstwa ograniczona liczba pocisków manewrujących była również przyczyną ograniczenia ataków na ukraińską infrastrukturę krytyczną do ok. jednego ataku w ciągu tygodnia. W opinii ISW działania armii rosyjskiej na terytorium Białorusi bardziej pasowały jako część przygotowań do nowego ataku niż jako część manewrów i ćwiczeń. Według analityków Rosjanie mogą przeprowadzić na północy manewr mylący lub operację informacyjną, mające na celu przekierowanie części ukraińskich sił z Donbasu. Dodatkowo siły rosyjskie prawdopodobnie szykowały się do ofensywy w północno-zachodnim obwodzie ługańskim, przerzucając większą ilość żołnierzy i sprzętu do regionu. Tymczasem Ukraińcy dokonali taktycznych zdobyczy na wschód i południe od Bachmutu w ciągu ostatnich 72h. Z kolei siły rosyjskie przeprowadziły w 22 i 23 grudnia co najmniej dwie operacje rozpoznawcze w północnej i północno-wschodniej Ukrainie oraz kontynuowały formowanie pozycji obronnych w lewobrzeżnych obwodach chersońskim i zaporoskim. Prowadzili także działania obronne na południu kraju.
Według OSW siły rosyjskie przekroczyły granicę i zaatakowały pozycje ukraińskie w obwodzie sumskim. W obwodzie donieckim Rosjanie atakowali na południe i północny wschód od Bachmutu, na wschód i północ od Siewierska, na zachód od Gorłówki oraz na północ i zachód od Doniecka. Wzrosła intensywność rosyjskich ataków na kierunku Kupiańska i Łymanu. Wojska ukraińskie podjęły próby odzyskania wschodniej części Bachmutu i odepchnięcia przeciwnika od miasta, a na pozostałych kierunkach ograniczyli się do działań dywersyjno-rozpoznawczych. Wojsko rosyjskie kontynuowało ataki rakietowo-powietrzne oraz ostrzał pozycji ukraińskich wzdłuż linii frontu i na obszarach przygranicznych. Głównymi celem był Chersoń, Nikopol i rejon Oczakowa. W atakach rakietowych ucierpiały okolice Zaporoża, Charków i obiekty energetyczne w obwodzie charkowskim. Ukraińskie artyleria i lotnictwo przeprowadziły punktowe ataki w głównych rejonach walk. Do ataków partyzanckim doszło w Melitopolu i Mariupolu.
24 grudnia.
Ukraiński SG podał, że siły rosyjskie koncentrowały się na atakach na kierunku Bachmutu, Awdijiwki i Łymanu oraz poprawie swojej pozycji taktycznej na kierunku Kupiańska. Ukraińcy odparli ataki w okolicy Stelmachiwki, Płoszczanki, Czerwonopopiwki w obwodzie ługańskim oraz Jakowliwki, Sołedaru, Bachmuckiego, Bachmutu, Kliszczejewki, Kurdiumiwki, Siewiernego, Krasnohoriwki, Wesełego, i Marjinki w obwodzie donieckim. W ciągu 24h Rosjanie przeprowadzili pięć ataków rakietowych i powietrznych oraz ok. 90 ostrzałów z systemów rakietowych. Ostrzelano również obszary wzdłuż linii frontu od obwodu sumskiego do chersońskiego. Ukraińskie lotnictwo dokonało czterech nalotów na miejsca koncentracji żołnierzy, z kolei artyleria zniszczyła cztery punkty kontrolne, trzy miejsca koncentracji i kompleks rakiet S-300. Według prezydenta Ukrainy i gubernatora regionu siły rosyjskie ostrzelały miasto Chersoń, wyniku czego zginęło 10 osób, a co najmniej 58 zostało rannych, w tym 18 ciężko. Prezydent Zełenski stwierdził, że ostrzelano obszary cywilne, na których znajdował się m.in. szpital regionalny, rynek i dom towarowy. Ostrzał przeprowadzono z systemu rakietowego BM-21 Grad.
Rosja i Białoruś prowadziły wspólne ćwiczenia wojskowe, które odbywały się w pobliżu granicy z Ukrainą; armia rosyjska rozmieściła tam trzy bataliony żołnierzy. W związku z tym siły ukraińskie rozważały dalsze zabezpieczanie północnej granicy. Doradca prezydenta Ukrainy Mychajło Podolak wezwał do „likwidacji” irańskich fabryk zbrojeniowych, które produkują i dostarczają drony i pociski do Rosji. Według ISW w ostatnich dniach zaobserwowano spowolnienie postępów sił rosyjskich w rejonie Bachmutu, co mogło świadczyć o chęci zainicjowania przez Rosjan pauzy operacyjnej. Ponadto ograniczona liczba żołnierzy i amunicji armii rosyjskiej prawdopodobnie nie pozwoli w najbliższej przyszłości utrzymać takiego samego tempa ataków w rejonie miasta. Tymczasem siły rosyjskie kontynuowały ograniczone kontrataki w celu odzyskania utraconych pozycji wzdłuż linii Swatowe–Kreminna oraz kontynuowały ataki wokół Bachmutu i Awdijiwki.
25 grudnia.
Według SG Ukrainy odparto ataki rosyjskie w okolicy Nowoselewskiego, Stelmachiwki, Płoszczanki, Newskiego i Czerwonpopiwki w obwodzie ługańskim oraz Wesełego, Jakowliwki, Sołedaru, Bachmutskego, Podgorodne, Bachmutu, Kurdiumiwki, Majorska, Wodiane, Krasnohoriwka i Marjinki w obwodzie donieckim. W ciągu ostatnich 24 Rosjanie przeprowadzili pięć ataków rakietowych, jeden nalot i ponad 40 ostrzałów z wyrzutni rakietowych. Na kierunku Zaporoża ostrzelano ponad 20 miejscowości, w tym Hulajpole, Czerwone, Stepowe, Mali Szczerbaki, Szczerbaki i Czariwne w obwodzie zaporoskim oraz Nikopol z obwodzie dniepropietrowskim. Trzy rosyjskie pociski trafiły także w zakład przemysłowy w Kramatorsku. Lotnictwo Ukrainy przeprowadziło zaatakowało pięć miejsc koncentracji wojsk i obronę przeciwlotniczą, z kolei artyleria ostrzelała 9 punktów kontrolnych i dwa miejsca koncentracji. "Ukraińska prawda" poinformowała, że siły ukraińskie ostrzelały rosyjską kwaterę główną w miejscowości Zabaryne w obwodzie chersońskim, gdzie odbywała się narada oficerów Południowego Okręgu Wojskowego. W wyniku ataku zostało rannych co najmniej 70 Rosjan. Według doradcy mera Mariupola Petro Andriuszczenki wojsko rosyjskie przerzucało duże ilości sprzętu z Rosji przez Mariupol w kierunku Berdiańska i Melitopola, który zostały uzupełniony przez sprzęt stacjonujący we wsi Ahrobaz. Dodatkowo w kierunku Berdiańska przerzucani byli żołnierze rosyjscy z Urzufu i terytorium Rosji.
Brytyjskie Ministerstwo Obrony podało, że od października br. siły rosyjskie były skoncentrowane głównie na budowie linii obronnych na wielu odcinkach frontu na Ukrainie, które polegały na ustanawianiu dodatkowych pól z minami przeciwpancernymi i przeciwpiechotnymi. W opinii Ministerstwa dla Rosjan dużym problemem był niedobór aktywów do obserwacji i personelu wojskowego zdolnego do efektywnego monitorowania dużych obszarów pól minowych.
Prezydent Putin stwierdził, że Rosja była gotowa do negocjacji, lecz Kijów i jego zachodni poplecznicy odmówili podjęcia rozmów. Później oświadczył w telewizji, że według ostatnich wydarzeń i według historii 99,9% jego obywateli „jest gotowych poświęcić wszystko dla Ojczyzny” i że „to po raz kolejny przekonało go, że Rosja jest wyjątkowym krajem i mieszkają tu wyjątkowi ludzie”.
26 grudnia.
Ukraiński Sztab poinformował o odparciu rosyjskich ataków w okolicy Stelmachiwki w obwodzie ługańskim oraz Diliwki, Krasnohoriwki, Wodiane, Wesełego, Marjinki i Pobiedy w obwodzie donieckim. W ciągu 24h Rosjanie przeprowadzili dwa ataki rakietowe i 44 ostrzały z systemów rakietowych, atakując infrastrukturę w obwodach sumskim, charkowskim, ługańskim, donieckim, zaporoskim, dniepropietrowskim i chersońskim. Obwód chersoński został ostrzelany ok. 40 razy (w tym Chersoń 11 razy) za pomocą artylerii, moździerzy i czołgów. Lotnictwo ukraińskie uderzyło w miejsce koncentracji żołnierzy i sprzętu, z kolei artyleria zaatakowała cztery punkty kontrolne i sześć miejsce koncentracji. SG potwierdził także, że 25 grudnia zaatakowano rosyjskie zgrupowanie w pobliżu Nowobilozerki w rejonie wasylowskim, w wyniku czego 100 żołnierzy zginęło lub zostało rannych, w tym 15 pracowników Federalnej Służby Bezpieczeństwa. Z kolei FSB poinformowało, że czterech ukraińskich sabotażystów zostało zabitych przez miny podczas nieudanej operacji transgranicznej w obwodzie briańskim. Ukraińcy mieli na sobie zimowe kamuflaże, niemiecką broń palną SIG Sauer, sprzęt nawigacyjny i cztery bomby.
W godzinach nocnych w bazie lotniczej Engels-2 doszło do eksplozji. Rosja stwierdziła, że zestrzeliła ukraiński dron w pobliżu bazy. Gubernator regionu Roman Busargin podał, że odnotowano żadnych szkód w „infrastrukturze cywilnej”. Trzy osoby ze „sztabu technicznego” zginęły od spadających odłamków drona. Według rosyjskiego Ministerstwa Obrony „ukraiński bezzałogowy statek powietrzny został zestrzelony na małej wysokości podczas zbliżania się do lotniska wojskowego Engels w obwodzie saratowskim”. Ukraińskie i rosyjskie źródła w mediach społecznościowych donosiły znacznie większych szkodach; jednak Reuters nie potwierdził tych doniesień. Po ataku siły powietrzne Rosji przeniosły ok. połowę swoich bombowców strategicznych na daleki wschód kraju, w wyniku czego przez krótki czas nie były dostępne do ostrzeliwania celów na Ukrainie.
Według brytyjskiego MON walki na Ukrainie koncentrowały się wokół Bachmutu, gdzie Rosjanie inicjowali częste ataki na małą skalę. W ciągu ostatnich 48h walki wokół miasta nie przyniosły znaczących zmian na linii frontu. W opinii ISW Putin próbował wprowadzić Zachód w błąd co do sytuacji na ukraińskim froncie, udając, że chce negocjacji oraz próbując manipulować zachodnimi państwami, aby te nakłoniły Ukrainę do rozmów pokojowych. Ukraiński wywiad poinformował, że rosyjski oficer związany z Grupą Wagnera został mianowany dowódcą Zachodniego Okręgu Wojskowego. Tymczasem siły rosyjskie i ukraińskie kontynuowały ataki wzdłuż linii Swatowe–Kreminna. Źródła ukraińskie podały, że wojska ukraińskie walczyły w pobliżu Kreminnej, z kolei źródła rosyjskie donosiły, że Rosjanie osiągnęli niewielkie zdobycze na północny wschód od Bachmutu. Siły rosyjskie kontynuowały także ataki na zachodnie obrzeża Doniecka. Ponadto Rosja kontynuowała wysiłki na rzecz konsolidacji kontroli nad zajętymi terytoriami Ukrainy poprzez manipulację procedurami obywatelskimi.
27 grudnia.
Według ukraińskich źródeł Ukraińcy zbliżali się do Kreminnej w obwodzie ługańskim. Według gubernatora Serhija Hajdaja rosyjscy żołnierze w niektórych częściach miasta zostali zmuszeni do wycofania się do sąsiedniego Rubiżnego. Według SG Ukrainy Rosjanie kontynuowali ataki na kierunkach Bachmutu i Awdijiwki oraz starali się poprawić swoją pozycję taktyczną na kierunku Łymanu. Siły ukraińskie odparły ataki w okolicy Płoszczanki i Czerwonopopiwki w obwodzie ługańskim oraz Spirnego, Jakowliwki, Sołedaru, Bakhmutskego, Podhorodnego, Bachmutu, Andrijiwki, Kliszczejewki, Awdijiwki, Wodiane, Marjnki, Pobiedy i Zołotej Niwy w obwodzie donieckim. W ciągu ostatniej doby armia rosyjska przeprowadziła jeden atak rakietowy i 33 ostrzały z wyrzutni rakietowych, atakując głównie obiekty cywilne w Chersoniu. Ukraińska artyleria ostrzelała punkt kontrolny, siedem miejsc koncentracji i dwa magazyny amunicji. Sztab poinformował także, że w wyniku ataku na rosyjskie pozycje w rejonie Czapłynki zginęło ok. 50 żołnierzy. Według gubernatora Olega Synegubowa „w obwodzie charkowskim było okupowanych 29 osad. To mniej niż 2% terytorium regionu”. Z kolei wiceszef ukraińskiego MSW Jewgienij Enin poinformował, że od początku inwazji Rosja uszkodziła za pomocą artylerii, lotnictwa i rakiet ok. 702 obiekty krytycznej infrastruktury, w tym stacje energetyczne, gazociągi i mosty.
Brytyjskie Ministerstwo Obrony podało, że siły rosyjskie zbudowały w pobliżu Kreminnej „nowe, rozległe linie obronne i prawdopodobnie będą traktować utrzymanie ich jako priorytet”, ponieważ obszar ten miał dla Rosji duże znaczenie logistyczne (jest to węzeł komunikacyjny, przez który przechodzą transporty broni i sprzętu dla wojsk w obwodzie donieckim). Gdy w październiku Ukraińcy przywrócili kontrolę nad Łymanem, Kreminna stała się dla Rosjan „wrażliwym” odcinkiem frontu. Według ISW siły rosyjskie, które próbowały zdobyć Bachmut, nie nacierają już tam siłami batalionowych grup taktycznych ani kompanii, ale oddziałami po 10-15 żołnierzy, co mogło świadczyć, że Rosjanie są wyczerpani i zbliżają się do kulminacyjnego momentu walk. Liczne źródła rosyjskie donosiły, że Ukraińcy z powodzeniem atakowali na kierunku Swatowe–Kreminna, m.in. zdobywając umocnioną pozycję Rosjan w pobliżu Czerwonopopiwki, ok. 5 km od Kreminnej. Siły ukraińskie prawdopodobnie wyzwoliły także Dworicznę, Nowomłyńsk i Tawilżankę w północno-wschodnim obwodzie charkowskim oraz Kołomiczechę w obwodzie ługańskim. Siły rosyjskie kontynuowały działania fortyfikacyjne na południowej Ukrainie.
OSW podał, że Rosjanie przełamali obronę ukraińską na północny wschód od Bachmutu i zaatakowali w kierunku linii kolejowej i drogi Bachmut–Siewiersk, który powstrzymano w okolicach Rozdoliwki. Trwały walki we wschodnim Bachmucie oraz na obrzeżach i na południe od niego, gdzie Ukraińcy odparli atak w kierunku Konstantynówki. Rosjanie przeszli do działań zaczepnych na kierunku Łymanu i podjęli kolejne nieudane ataki na zachód od Gorłówki oraz na północ i południowy zachód od Awdijiwki. Na zachód od Doniecka najcięższe walki toczyły się w Marjince. Siły rosyjskie atakowały także na północny wschód od Kupiańska oraz na granicy obwodów charkowskiego i ługańskiego. Wojska ukraińskie przeszły do obrony i próbowały kontratakować na południe od Wuhłedaru. Pod ostrzałem znalazł się m.in. Berysław, Nikopol i okolice oraz rejon Oczakowa. Artyleria rosyjska kontynuowała ataki na pozycje ukraińskie wzdłuż linii frontu oraz w rejonach przygranicznych. Rakiety spadły na Kramatorsk i obrzeża Zaporoża. Ukraińska artyleria atakowała głównie w Donbasie i obwodzie zaporoskim. 
Rosja zakazała sprzedaży ropy naftowej krajom z limitem cenowym, w tym G7, Unii Europejskiej i Australii. Prezydent Putin wydał dekret, że zakaz będzie obowiązywał od 1 lutego do 1 lipca 2023 roku oraz stwierdził, że zakaz sprzedaży osobom fizycznym może zostać zniesiony ze „szczególnych powodów”.
28 grudnia.
Ukraiński SG podał, że Rosjanie atakowali na kierunku Bachmutu i Awdijiwki oraz próbowali poprawić swoją pozycję taktyczną na kierunku Łymanu. Ukraińcy odparli rosyjskie ataki w pobliży Stelmachiwki, Andrijiwki, Płoszczanki i Czerwonopopiwki w obwodzie ługańskim oraz Biłohoriwki, Sołedaru, Bachmuckiego, Podhorodnego, Bachmutu, Kliszczijewki, Kurdiumiwki, Awdijiwki, Krasnohoriwki, Marjinki i Pobiedy w obwodzie donieckim. W ciągu doby siły rosyjskie przeprowadziły siedem ataków rakietowych i 30 nalotów, w szczególności na infrastrukturę cywilną Konstantynówki i Charkowa oraz 70 ostrzałów z wyrzutni rakietowych. Odnotowano także 70 uderzeń w obwodzie sumskim. Lotnictwo Ukrainy dokonało 17 nalotów na miejsca koncentracji wojsk i cztery stanowiska przecilotnicze; artyleria zniszczyła pięć punktów kontrolnych, trzy miejsca koncentracji i magazyn amunicji. Potwierdzono również, że 27 grudnia w Tokmaku, Tytowem, Czernihiwce, Połohach i Berdiańsku zostało rannych ok. 230 żołnierzy rosyjskich oraz zniszczono 3 jedn. sprzętu, stanowisko dowodzenia i ośrodek łączności. Ponadto nad ranem siły rosyjskie zaatakowały infrastrukturę energetyczną Charkowa, wykorzystując do tego celu 13 irańskich dronów Shahed 136, z czego 11 zostało zestrzelonych przez Ukraińców. Wieczorem ponownie doszło do masowego ataku z wykorzystaniem dronów; celem był m.in. Chersoń i Charków.
Szef Głównego Zarządu Wywiadu Ukrainy Kyryło Budanow stwierdził, że ani Ukraina, ani siły rosyjskie nie były w stanie posuwać się naprzód. Według rzecznika SZ Ukrainy Serhija Czerewatego najemnicy z rosyjskiej prywatnej firmy wojskowej i ochroniarskiej Patriot (powiązanej z Siergiejem Szojgu) zostali zauważeni w pobliżu Wuhłedaru w obwodzie donieckim. W opinii ISW rosyjska ofensywa na kierunku Bachmutu prawdopodobnie zbliżała się do kulminacji, a kolejnym priorytetowym kierunkiem działań sił rosyjskich będzie prawdopodobnie obwód ługański, o czym świadczyło przerzucanie żołnierzy i sprzętu do tego regionu, budowanie umocnień i zmiany w dowództwie armii. Pod kontrolą Ukraińców był wówczas wąski pas terenu na zachodzie obwodu ługańskiego, a front ustabilizował się w pobliżu trasy Swatowe–Kreminna. Tymczasem Ukraińcy kontynuowali kontrofensywę w kierunku Kreminnej, z kolei siły rosyjskie kontynuowały kontrataki w celu odzyskania utraconych pozycji. Rosjanie kontynuowali także ataki wokół Bachmutu, Doniecka i w zachodnim obwodzie donieckim oraz kontynuowali działania obronne i rotacyjne w obwodach chersońskim i zaporoskim.
29 grudnia.
Według źródeł ukraińskich w ciągu ostatnich siedmiu dni siły ukraińskie zdobyły tereny w pobliżu ważnego miasta Kreminna i tym samym zbliżyło się do niego. Według Sztabu Ukrainy siły rosyjskie atakowały na kierunku Bachmutu oraz próbowali poprawić swoją pozycję taktyczną na kierunku Łymanu 
i Kupiańska. Ukraińcy odparli ataki w okolicy Stelmachiwki i Biłohoriwki w obwodzie ługańskim oraz Sołedaru, Kliszczijewki, Kamjanki, Awdijiwki, Wesełego, Wodiane, Krasnohoriwki i Marjinki w obwodzie donieckim. W ciągu ostatnich 24h Rosjanie przeprowadzili 85 ataków rakietowych, 35 nalotów i 63 ostrzały z systemów rakietowych, atakując m.in. Chersoń i Zaporoże. Odnotowano także 51 uderzeń w obwodzie sumskim. Lotnictwo Ukrainy dokonało 12 nalotów na miejsca koncentracji wojsk oraz stanowisko przeciwlotnicze. Artyleria zniszczyła pięć punktów kontrolnych, pięć miejsc koncentracji i magazyn amunicji. Sztab podał także, że na kierunku Bachmutu doszło do 28 potyczek między siłami ukraińskimi i rosyjskimi, w wyniku czego zginęło 144 żołnierzy rosyjskich, a ponad 200 zostało rannych. Ponadto ukraińskie SZ zaatakowały rosyjskie pozycje w pobliżu Berdiańska, ok. 100 km za linią frontu, zabijając ok. 50 rosyjskich żołnierzy.
Ok. godziny 8:00 Rosja przeprowadziła kolejny zmasowany atak rakietowy na terytorium Ukrainy za pomocą dronów, pocisków manewrujących (Ch-101, Ch-555 i Kalibr) z okrętów i bombowców strategicznych oraz przeciwlotniczych rakiet S-300. Atakowano głównie obiekty infrastruktury krytycznej i cywilnej w Kijowie, Charkowie, Lwowie, Odessie i innych miastach. Ukraina podała, że obrona przeciwlotnicza zestrzeliła 54 z 69 pocisków i 11 z 24 dronów Shahed 136 (początkowo Mychajło Podolak i Ołeksij Arestowycz twierdzili, że na Ukrainę wystrzelono 100–120 rakiet). W wyniku ataku zginęły trzy osoby, a sześć zostało rannych. 90% Lwowa i 40% Kijowa było bez prądu. Ministerstwo Obrony Białorusi poinformowało, że na tereny wiejskie w obwodzie brzeskim spadły szczątki pocisku rakietowego S-300, który został zestrzelony przez system przeciwlotniczy kraju.
Gubernator obwodu saratowskiego Roman Busargin podał, że ukraiński dron został zestrzelony w pobliżu bazy lotniczej Engels-2; szczątki drona spowodowały jedynie niewielki uszkodzenia budynków mieszkalnych. W mediach społecznościowych pojawiły się niezweryfikowane doniesienia o alarmie przeciwlotniczym i eksplozji. 
Zastępca szefa Głównego Zarządu Operacyjnego SG Ukrainy generał Ołeksij Hromow stwierdził, że wzdłuż granic ukraińskich znajdowało się o połowę mniej żołnierzy rosyjskich niż na początku inwazji (45,5 tys.). Wówczas na Białorusi i obwodach briańskim i kurskim znajdowało się 22 tys. wojskowych i ponad 400 jedn. sprzętu. Dodał także, że sytuacja na granicy z Białorusią pozostawała stabilna.
Minister obrony Ben Wallace ogłosił, że w 2023 roku Wielka Brytania przeznaczy 2,3 mld funtów na pomoc dla Ukrainy, z czego część
będzie wsparciem niewojskowym i humanitarnym. Według ISW powtarzające się ukraińskie ataki na cele wojskowe na tyłach FR pokazały nieskuteczność rosyjskiej obrony przeciwlotniczej i zaostrzyły krytykę, że Rosja nie jest w stanie obronić własnego terytorium. Władze Rosji dalszym ciągu manipulowały rosyjskim prawem, aby na niejednoznacznych warunkach przyznawać państwu coraz szersze uprawnienia w celu wyeliminowania sprzeciwu wobec wojny na Ukrainie. Tymczasem Ukraińcy kontynuowali kontrofensywę pod Kreminną, podczas gdy siły rosyjskie prowadziły ograniczone kontrataki wzdłuż linii Swatowe–Kreminna. Rosjanie kontynuowali także ataki w rejonie Awdijiwki i okolicach Bachmutu oraz działania obronne w obwodzie chersońskim.
30 grudnia.
SG poinformował, że wojsko rosyjskie kontynuowało ataki w kierunku Bachmutu i Łymanu oraz starało się poprawić pozycję taktyczną w rejonie Kupiańska i Awdijiwki. SZ Ukrainy odparły ataki w pobliżu Stelmachiwki, Newskiego, Czerwonopopiwki i Biłohoriwki w obwodzie ługańskim oraz w Sołedaru, Biłohoriwki, Bachmutskego, Podhorodnego, Bachmutu, Kliszczijewki, Nju-Jorka, Krasnohoriwki, Kamjanki, Awdijiwki i Marjinki w obwodzie donieckim. W ciągu ostatniej doby Rosjanie przeprowadził pięć ataków rakietowych, 29 nalotów (z czego 26 było wymierzone w infrastrukturę cywilną) oraz 80 ostrzałów z wyrzutni rakietowych. Rosjanie przeprowadzili także niemal 140 uderzeń na obwód sumski. Lotnictwo ukraińskie dokonało 10 uderzeń na miejsca koncentracji i trzy stanowiska przeciwlotnicze, natomiast artyleria zaatakowała punkt kontrolny, siedem miejsc koncentracji, pięć składów amunicji i dwie stacje radiolokacyjne. Sztab potwierdził także, że dzień wcześniej ok. 200 żołnierzy rosyjskich zginęło w rejonie Fiodorówki (rejon kachowski) w obwodzie chersońskiego. Z kolei w miejscowościach Połohy i Wełyka Biłozerka 115 żołnierzy zostało rannych oraz zniszczono pięć jedn. sprzętu, kompleks rakiet przeciwlotniczych i skład amunicji. Prezydent Wołodymyr Zełenski stwierdził, że armia utrzymywała swoje pozycje we wschodniej części Donbasu i dokonywała niewielkich postępów na niektórych odcinkach frontu.
Ukraińska armia podała, że o 2:00 Rosjanie zaatakowali Ukrainę za pomocą 16 dronów Shahed 131/136, które wystrzelono na Kijów i inne miasta. Mer Witalij Kłyczko poinformował, że zestrzelono siedem dronów w okolicach Kijowa. W wyniku ataku zginęły trzy osoby, a kilka zostało rannych (według strony ukraińskiej nie odnotowano ofiar). Aby pokonać system obrony przeciwlotniczej Ukrainy, Rosjanie próbowali wykorzystać kanał Dniepru.
Szef ukraińskiego wywiadu wojskowego generał Kyryło Budanow stwierdził, że ze względu na duże straty poniesione na Ukrainie władze Rosji podjęły decyzję, że nowa fala mobilizacji w Rosji rozpocznie się 5 stycznia 2023 roku. W opinii Budanowa „Rosjanie mieli ogromne problemy z kompletowaniem [składu osobowego] w istniejących oddziałach. Nie wystarczało im też ludzi do formowania nowych”. Według ukraińskich służb granicznych od czasu ogłoszenia stanu wojennego na Ukrainie prawie 12 tys. Ukraińców próbowało nielegalnie przekroczyć granicę do krajów zachodnich lub próbowało uniknąć poboru do wojska; 15 osób zginęło podczas próby przekroczenia granicy, a dwie zmarły z zimna. 
W ocenie ISW siły rosyjskie nasiliły użycie dronów w atakach na Ukrainę, co wskazywało, iż Rosja posiada więcej tych maszyn, z kolei zmalał jej arsenał pocisków precyzyjnych. Tymczasem siły rosyjskie kontynuowały kontrataki wzdłuż linii Swatowe–Kreminna oraz ataki w rejonie Awdijiwki i w Bachmucie, gdzie tempo rosyjskich ofensyw mogło ulec spowolnieniu w porównaniu z poprzednimi dniami. Rosyjskie źródła donosiły także o ataku rosyjskim w obwodzie zaporoskim. Z kolei Ukraińcy zaatakowali rosyjskie miejsca koncentracji w obwodzie ługańskim. Ponadto rosyjscy urzędnicy nadal dążyli do integracji zajętych terytoriów z FR.
Według OSW najcięższe walki toczyły się w okolicach Bachmutu, gdzie codziennie dochodziło tam do 20 rosyjskich ataków. Rosjanie podejmowali próby poszerzenia wyłomu na północny wschód od Bachmutu oraz wyparcia Ukraińców z północno-wschodnich obrzeży miasta. Dzień wcześniej wyprowadzili także atak oskrzydlający na południowy zachód od miasta, jednak zostali odparci w okolicach Iwaniwśke. Siły ukraińskie powstrzymywały ataki na północ i wschód od Siewierska, na północ i południe od Awdijiwki, na zachód od Doniecka oraz na granicy obwodów charkowskiego i ługańskiego. Ponadto generał Ołeksij Hromow podał, że w ciągu tygodnia siły ukraińskie przesunęły się do 2,5 km w kierunku Kreminnej. Artyleria rosyjska kontynuowała ataki na pozycje ukraińskie wzdłuż linii frontu oraz w rejonach przygranicznych. Pod ostrzałem znajdowały się Chersoń, Charków, Nikopol, Mikołajów i nadmorska część obwodu mikołajowskiego. Ukraińska artyleria i lotnictwo atakowały pozycje i zaplecze Rosjan w Donbasie i obwodzie zaporoskim.
31 grudnia.
Według Sztabu Ukrainy siły rosyjskie atakowały głównie na kierunku Bachmutu i Łymanu. Siły ukraińskie odparły ataki w pobliżu Stelmachiwki, Płoszczanki i Biłohorówki w obwodzie ługańskim oraz Sołedaru, Bakhmutskego, Bakhmutu, Marjinki i Pobiedy w obwodzie donieckim. W ciągu ostatnich 24h Rosjanie przeprowadzili 31 ataków rakietowych, 12 nalotów i ponad 70 ostrzałów na infrastrukturę cywilną w obwodach: czernihowskim, sumskim, kijowskim, chmielnickim, donieckim, zaporoskim, mikołajowskim i chersońskim; ostrzelano m.in. Chmielnicki (ponad 10 osób rannych) i Kramatorsk. Ukraińskie lotnictwo zaatakowało miejsce koncentracji żołnierzy i stanowisko przeciwlotnicze; artyleria uderzyła w punkt kontrolny, cztery miejsca koncentracji i punkt kontrolny dronów. Potwierdzono także, że 30 grudnia w obwodzie zaporoskim zginęło 160 żołnierzy rosyjskich oraz zniszczono 10 jedn. sprzętu
Rosja wystrzeliła ok. 20 pocisków manewrujących (Ch-101 z Tu-95 znad Morza Kaspijskiego i naziemnych systemów rakietowych) na Kijów oraz obwody winnicki, żytomierski, chmielnicki i mikołajowski. Dowódca SZ Ukrainy Wałerij Załużny stwierdził, że ukraińska obrona przeciwlotnicza zestrzeliła 12 pocisków. Mer Kijowa Witalij Kłyczko poinformował o serii eksplozji infrastruktury, w których zginęła co najmniej jedna osoba, a 21 zostało rannych, w tym japoński dziennikarz Wataru Sekita. W Chmielnickim zginęła jedna osoba, a siedem zostało rannych. 10 osób zostało rannych także w Mikołajowie i Zaporożu. W kilku regionach Ukrainy wystąpiły przerwy w dostawie prądu.
W ocenie ISW Władimir Putin w noworocznym wystąpieniu nie przedstawił planów, w jaki sposób Rosjanie mają zamiar odwrócić niekorzystny dla nich przebieg wojny z Ukrainą i w jaki sposób Rosja będzie dążyć do osiągnięcia swych maksymalistycznych celów. Zdaniem ekspertów Putin nie był nastawiony na pokojowe rozwiązania i jedynie zwycięstwa Ukraińców na polu walki i wyzwolenie kolejnych terenów mogło go zmusić do zmiany stanowiska. Tymczasem siły rosyjskie kontynuowały ograniczone kontrataki, aby odzyskać utracone pozycje wzdłuż linii Swatowe–Kreminna oraz
kontynuowały ataki wokół Bachmutu i linii Awdijiwka–Donieck. Rosjanie kontynuowali także działania we wschodnim obwodzie zaporoskim i na południu kraju. Ponadto rosyjskie władze okupacyjne w dalszym ciągu intensyfikowały represje na zajętych terytoriach w odpowiedzi na działania ukraińskiej partyzantki.
Minister obrony Ukrainy Ołeksij Reznikow zwrócił się do rosyjskiej ludności w ośmiominutowym wystąpieniu wideo w języku rosyjskim, ostrzegając przed nową mobilizacją, ogłoszeniem stanu wojennego w Rosji i związanym z tym zamknięciem granic. Ponadto w ramach wymiany jeńców zwolniono ok. 220 jeńców wojennych, w tym 140 żołnierzy ukraińskich broniących Mariupola i Wyspy Wężowej.

</doc>
<doc id="5383864" url="https://pl.wikipedia.org/wiki?curid=5383864" title="Carlão (Alijó)">
Carlão (Alijó)

Carlão – parafia "(freguesia)" w gminie Alijó, w Portugalii. Według danych na rok 2011 parafię zamieszkiwało 719 osób, a gęstość zaludnienia wyniosła 27,1 os./km².
Klimat.
Średnia temperatura wynosi 15 °C. Najcieplejszym miesiącem jest sierpień (27 °C), a najzimniejszym styczeń (4 °C). Średnia suma opadów wynosi 1029 milimetrów rocznie. Najbardziej wilgotnym miesiącem jest styczeń (175 milimetrów opadów), a najbardziej suchym jest sierpień (8 milimetrów opadów).

</doc>
<doc id="5383866" url="https://pl.wikipedia.org/wiki?curid=5383866" title="Plebańce (rejon wilejski)">
Plebańce (rejon wilejski)

Plebańce (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 69 osób, 19 było wyznania rzymskokatolickiego a 50 prawosławnego. Jednocześnie 23 mieszkańców zadeklarowało polską, 46 białoruską przynależność narodową. Było tu 14 budynków mieszkalnych. W 1931 w 15 domach zamieszkiwało 71 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5383869" url="https://pl.wikipedia.org/wiki?curid=5383869" title="Indiana Jones 5">
Indiana Jones 5



</doc>
<doc id="5383870" url="https://pl.wikipedia.org/wiki?curid=5383870" title="Indiana Jones and the Dial of Destiny">
Indiana Jones and the Dial of Destiny



</doc>
<doc id="5383871" url="https://pl.wikipedia.org/wiki?curid=5383871" title="Biegi narciarskie na Mistrzostwach Świata w Narciarstwie Klasycznym 2005 – sztafeta mężczyzn">
Biegi narciarskie na Mistrzostwach Świata w Narciarstwie Klasycznym 2005 – sztafeta mężczyzn

Sztafeta mężczyzn na 4x10 km – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2005; zawody odbyły się 24 lutego 2005 roku. Tytuł sprzed dwóch lat obroniła reprezentacja Norwegii w składzie: Odd-Bjørn Hjelmeset, Frode Estil, Lars Berger i Tore Ruud Hofstad. Drugie miejsce zajęli Niemcy w składzie: Jens Filbrich, Andreas Schlütter, Tobias Angerer oraz Axel Teichmann, a brązowy medal zdobyła reprezentacja Rosji: Nikołaj Pankratow, Wasilij Roczew, Jewgienij Diemientjew i Nikołaj Bolszakow. 

</doc>
<doc id="5383878" url="https://pl.wikipedia.org/wiki?curid=5383878" title="Pogórze (rejon wilejski)">
Pogórze (rejon wilejski)

Pogórze – dawniej folwark. Obecnie część Sosnowszczyzny na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Powszechnyo Spis Ludności z 1921 roku nie podał danych dotyczących miejscowości. W 1931 w 2 domach zamieszkiwało 17 osób.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5383879" url="https://pl.wikipedia.org/wiki?curid=5383879" title="Ruiny kościoła św. Ducha w Jarocinie">
Ruiny kościoła św. Ducha w Jarocinie



</doc>
<doc id="5383881" url="https://pl.wikipedia.org/wiki?curid=5383881" title="Pałac w Czerwonce">
Pałac w Czerwonce

Pałac w Czerwonce – klasycystyczny pałac, znajdujący się w Czerwonce, dzielnicy Sochaczewa. Pierwotnie wystawiony przez rodzinę Błeszyńskich, najprawdopodobniej wg projektu Hilarego Szpilowskiego, od 1855 r. był własnością rodziny Garbolewskich. Od 1973 r. jest siedzibą Państwowej Szkoły Muzycznej I i II stopnia im. Fryderyka Chopina w Sochaczewie.
Historia.
Budowę pałacu ufundowała rodzina Błeszyńskich około 1800 r. Najprawdopodobniej autorem projektu był architekt Hilary Szpilowski, projektant wielu klasycystycznych pałaców Królestwa Kongresowego przełomu XVIII i XIX wieku. W latach 1817–1823 kolejnym właścicielem majątku był Jan Nepomucen Toczyski, marszałek powiatu błońskiego, a w latach 1823–1843 Augustyn Radwan, dowódca pułku piechoty liniowej Wielkiego Księcia Michała. Po śmierci generała, jego żona wyszła za mąż za Stanisława Rychłowskiego i to on stał się kolejnym właścicielem dóbr. W 1855 r. posiadłość została odkupiona przez Kazimierza Aleksandra Garbolewskiego i jego żonę Mariannę z Cotinów. Około 1870 r. wzniesiono od strony południowej niewielką przybudówkę, co wydłużyło elewację frontową o dwa dodatkowe okna. Ostatnim przedwojennym właścicielem dóbr był Włodzimierz Ignacy Garbolewski.
W czasie II wojny światowej Czerwonkę zajęli Niemcy. W pałacu zamieszkał dr Hans Scheu, pełniący funkcję starosty sochaczewskiego. W 1943 r. dokonano przekształceń wnętrz, które pozbawiły dwór wyposażenia i rozkładu pomieszczeń z czasów Garbolewskich. W 1944 r. pałac stał się siedzibą władz dystryktu warszawskiego. W pałacu rezydował generał Erich von dem Bach, który dowodził stąd działaniami wojsk niemieckich przeciwko powstańczej Warszawie. W 1945 r. majątek rozparcelowano, a dziedziczka Halina Garbolewska została zmuszona przez władze komunistyczne do wyjazdu.
Posiadłość w 1946 r. została włączona w granice Sochaczewa. W latach 1945–1973 użytkownikiem dworu i otaczającego parku była Dyrekcja Technikum Ogrodniczego w Sochaczewie. W 1973 r. Urząd Miasta Sochaczewa przeznaczył dwór na siedzibę Państwowej Szkoły Muzycznej, która mieści się tu do dzisiaj. W latach 1984–1985 odpowiadając na zwiększające się potrzeby lokalowe szkoły, od strony południowo-wschodniej dobudowano wydłużony parterowy łącznik, zakończony obszerną, dwukondygnacyjną salą koncertową.
Architektura.
W trakcie swych dziejów dwór w Czerwonce nie został zniszczony, był jedynie rozbudowywany, a budynek frontowy tylko nieznacznie zmienił swój zewnętrzny wygląd w porównaniu ze stanem z 1800 r. I tak ok. 1870 r. wzniesiono od strony południowej niewielką dobudówkę dla zwiększenia powierzchni mieszkalnej, a w latach 1984–1985 budynek dworski został znacznie rozbudowany poprzez dostawienie nowego skrzydła od strony ogrodu.
Pałac, murowany z cegły, tynkowany, boniowany, z piwnicami sklepionymi kolebkowo. Wzniesiony na planie wydłużonego prostokąta, zwrócony frontem na zachód, jest parterowy, z częścią środkową wyższą o jedną kondygnację. Elewacja frontowa jest jedenastoosiowa. Jej środkowy ryzalit, trójosiowy, dwukondygnacyjny, poprzedza czterokolumnowy portyk toskański w wielkim porządku, dźwigający belkowanie z fryzem tryglifowym oraz trójkątny fronton. Okna w profilowanych obramieniach. W obrębie pierwszej kondygnacji boniowane na całej wysokości. Elewacja tylna, dziewięcioosiowa, z przekształconym tarasem. Od szczytu południowo-zachodniego dostawiono część mieszczącą dodatkowe pomieszczenia, do niej wejście od strony elewacji frontowej. Obiekt nakryty został czterospadowym dachem, przetykanym lukarnami.
Pierwotny układ pomieszczeń był dwutraktowy, z korytarzem pośrodku i sienią na osi. Obecny podział wnętrz zmieniony. Wyjątkową pozostałością po czasach Garbolewskich jest kominek klasycystyczny z pierwszej połowy XIX w., wykonany z piaskowca, ujęty parami jońskich kolumienek. Jego fragmenty możemy oglądać w pomieszczeniu na prawo od sieni. Oprócz niego we wnętrzach można zobaczyć dziewiętnastowieczny piec kaflowy i fragmenty profilowanego gzymsu, okalającego części niektórych ścian.
Pomimo braku jednoznacznego dowodu na opracowanie projektu przez Hilarego Szpilowskiego, jego autorstwo jest bardzo prawdopodobne. We wszystkich wznoszonych przez siebie budowlach architekt stosował styl klasycystyczny. W przypadku jego dworów wiejskich nieodłącznym elementem jest czterokolumnowy portyk w wielkim porządku z tympanonem, jak również posadowienie na planie wydłużonego prostokąta. O autorstwie Szpilowskiego na terenie Czerwonki świadczy nie tylko forma, ale także podobieństwo tego obiektu do dworu wzniesionego w tym samym czasie w niedalekich Tułowicach, który profesor Tadeusz Jaroszewski przypisał właśnie Szpilowskiemu.
Park.
Budynek pałacu otaczają pozostałości parku krajobrazowego, założonego w poł. XIX w., obecnie noszącego imię Ignacego Włodzimierza Garbolewskiego, ostatniego właściciela majątku.
Park ma powierzchnię 3 ha, w południowej części znajduje się zbiornik wodny, podobnie jak pałac jest wpisany do rejestru zabytków (nr rej.: 324/62 z 1.02.1962 oraz 33 z 20.06.1981).
W 2018 r. park przeszedł gruntowną rewitalizację. Odtworzono historyczny przebieg alejek oraz okrągły, ozdobny kwietnik. Stworzono scenę plenerową, zbudowaną w miejscu dawnej oficyny dworskiej, oraz ogród muzyczny wraz z plenerowym zestawem instrumentów.
W parku w okresie letnim cyklicznie odbywają się koncerty plenerowe.

</doc>
<doc id="5383883" url="https://pl.wikipedia.org/wiki?curid=5383883" title="Stefan Barłóg">
Stefan Barłóg

Stefan Eugeniusz Barłóg (ur. 26 czerwca 1937) – nauczyciel, harcerz, w latach 1989-1993 wiceprezes, 1993–2015 prezes, a od 2015 r. honorowy prezes Zarządu Głównego Towarzystwa Pamięci Powstania Wielkopolskiego 1918–1919.
Wnuk dwóch powstańców wielkopolskich: Michała Barłoga (1882–1921, pochowanego w Gostyczynie) i Jana Kijaka (1886–1968, pochowanego w Komornikach).
Wieloletni nauczyciel i członek Związku Harcerstwa Polskiego. Od 1961 członek Polskiego Zjednoczonej Partii Robotniczej. Od 1971 członek Komitetu Nauki i Oświaty Komitetu Wojewódzkiego PZPR w Poznaniu. Od 1 lutego 1977 do 31 października 1978 starszy inspektor Wojewódzkiego Ośrodka Kształcenia Kadry Kierowniczej w Kiekrzu.
Przewodniczący zespołu redakcyjnego rocznika oświatowo-historycznego „Wielkopolski Powstaniec”, słownika biograficznego "Powstańcy wielkopolscy. Biogramy uczestników powstania wielkopolskiego 1918–1919" oraz monografii "100 lat pamięci i obchodów rocznicowych Powstania Wielkopolskiego 1918–1919".

</doc>
<doc id="5383885" url="https://pl.wikipedia.org/wiki?curid=5383885" title="Kazimierz Halicki (wojskowy)">
Kazimierz Halicki (wojskowy)

Kazimierz Bolesław Józef Halicki (ur. 3 marca 1894 w Sztabinie, zm. 22 września 1973 w Londynie) – podpułkownik kawalerii Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 3 marca 1894 roku w Sztabinie, w ówczesnym powiecie augustowskim guberni suwalskiej, w rodzinie Adama i Celestyny z Fiłonowiczów. Początkowo uczył się w Gimnazjum w Mariampolu, a po strajku szkolnym kontynuował naukę w siedmioklasowej polskiej Szkole Handlowej w Suwałkach. W 1909 roku wstąpił do „Zarzewia”. Szkołę ukończył w 1912 roku, a w następnym roku zdał egzamin maturalny w Tule i jesienią rozpoczął studia w Instytutu Gospodarstwa Wiejskiego i Leśnictwa. W styczniu 1914 roku zrezygnował z działalności w „Zarzewiu” i wstąpił do Związku Strzeleckiego.
1 października 1914 roku zgłosił się do armii rosyjskiej. Po ukończeniu Oficerskiej Szkoły Kawalerii w Elizawetgradzie () został wcielony do 2 Pskowskiego Pułku Lejbdragonów. W 1915 roku został przeniesiony do 15 Sandomierskiego Pułku Kawalerii Straży Granicznej (). W 1917 roku wstąpił do organizującego się polskiego 2 Pułku Ułanów. W jego szeregach walczył przeciwko bolszewikom i został odznaczony amarantową wstążką. W 1918 roku, po demobilizacji I Korpusu Polskiego w Rosji, przyjechał do Augustowa, gdzie zorganizował i prowadził szkołę podoficerską Polskiej Organizacji Wojskowej.
W listopadzie 1918 roku przyjechał do Warszawy i wstąpił do odtwarzanego 2 Pułku Ułanów. W szeregach tego oddziału walczył na wojnie z bolszewikami. 19 lipca 1920 roku objął dowództwo kombinowanego szwadronu, utworzonego z innych szwadronów pułków, liczącego 140 szabel oraz uzbrojonego w dwa karabiny maszynowe. Dowodzony przez niego pododdział został przydzielony do 29 Brygady Piechoty Wielkopolskiej. Wyróżnił się 23 sierpnia 1920 roku prowadząc wywiad z Kolna na Szczuczyn. Pod wsią Wiszowate "natknął się większy oddział piechoty nieprzyjacielskiej z artylerią. Nie bacząc na silny ogień kar. ręcznych, maszynowych i artylerii rotmistrz Halicki rozwija szwadron i brawurową szarżą niszczy nieprzyjacielską piechotę, bierze 77 jeńców i 3 karabiny maszynowe. Jeszcze nie zatrzymując się na czele szwadronu wpada na baterię nieprzyjacielską i zdobywa 4 działa". 27 sierpnia 1920 roku został zatwierdzony z dniem 1 kwietnia 1920 roku w stopniu rotmistrza, w kawalerii, w grupie oficerów byłych Korpusów Wschodnich i byłej armii rosyjskiej. Na początku września w okolicy Chełma dołączył do pułku. W styczniu 1921 roku dowodził 3. szwadronem pułku.
21 lutego 1922 został przeniesiony do 20 Pułku Ułanów w Rzeszowie na stanowisko zastępcy dowódcy pułku, a następnie dowódcy II dywizjonu. 3 maja 1922 roku został zweryfikowany w stopniu majora ze starszeństwem od 1 czerwca 1919 roku i 111. lokatą w korpusie oficerów jazdy (od 1924 roku – kawalerii). W grudniu 1923 roku został przeniesiony do 8 Pułku Ułanów w Krakowie, a w listopadzie następnego roku przydzielony do Centralnej Szkoły Kawalerii w Grudziądzu na stanowisko instruktora. W lipcu 1926 roku został wyznaczony na stanowisko komendanta Szkoły Podchorążych Rezerwy Kawalerii w Grudziądzu z zadaniem zorganizowania szkoły i szkolenia. Z dniem 1 sierpnia 1927 roku został przeniesiony do 7 Pułku Ułanów w Mińsku Mazowieckim na stanowisko zastępcy dowódcy pułku. 12 kwietnia 1927 roku prezydent RP nadał mu stopień podpułkownika z dniem 1 stycznia 1927 roku i 17. lokatą w korpusie oficerów kawalerii. W marcu 1929 roku został przeniesiony do 24 Pułku Ułanów w Kraśniku na stanowisko dowódcy pułku. 26 listopada 1932 roku został przeniesiony na stanowisko rejonowego inspektora koni w Kaliszu, a w kwietniu 1934 roku na takie samo stanowisko w Warszawie. W marcu 1939 roku pełnił służbę na stanowisku przewodniczącego Komisji Remontowej Nr 1 w Warszawie.
1 września 1939 roku przybył do Hrubieszowa i objął dowództwo nad organizującym się Ośrodkiem Zapasowym Kawalerii „Hrubieszów”. W czasie kampanii wrześniowej dowodził improwizowanym oddziałem nazywanym „zgrupowaniem kawalerii ppłk. Halickiego”. 25 września 1939 roku pod Rawą Ruską dostał się do niemieckiej niewoli i został skierowany do stacji zbornej w Jarosławiu. Później przebywał w Oflagu VII A Murnau. W 1945 roku, po uwolnieniu z niewoli, wyjechał do Anglii i pozostał na emigracji. Zmarł 22 września 1973 roku w Londynie.
Był żonaty. Miał dwóch pasierbów: Juliana Kazimierza (ur. 5 listopada 1916) i Kazimierz Edwarda (ur. 2 lutego 1918).

</doc>
<doc id="5383886" url="https://pl.wikipedia.org/wiki?curid=5383886" title="Kazimierz Halicki">
Kazimierz Halicki



</doc>
<doc id="5383887" url="https://pl.wikipedia.org/wiki?curid=5383887" title="Pohost (rejon wilejski)">
Pohost (rejon wilejski)

Dąbrówka (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów wieś w okręgu wiejskim Izabelin, w gminie Dołhinów, w powiecie wilejskim, w guberni wileńskiej Imperium Rosyjskiego. W 1866 roku liczył 335 mieszkańców (153 dusze rewizyjne) w 29 domach, należał do dóbr Karolin, własność Kamieńskich.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 461 osób, 447 było wyznania rzymskokatolickiego a 14 prawosławnego. Jednocześnie 455 mieszkańców zadeklarowało polską, 6 białoruską przynależność narodową. Było tu 88 budynków mieszkalnych. W 1931 w 86 domach zamieszkiwały 518 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.
W okresie międzywojennym umiejscowiona była tu strażnica KOP „Pohost”. W 1932 roku obsada strażnicy zakwaterowana była w budynku KOP.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Od 2009 do 2013 roku w sielsowiecie Ścieszyce.

</doc>
<doc id="5383890" url="https://pl.wikipedia.org/wiki?curid=5383890" title="Kornel Michałowski">
Kornel Michałowski

Kornel Michałowski (ur. 1923 w Poznaniu, zm. 1998 tamże) – polski bibliograf, bibliotekarz i muzykolog, uważany za ojca polskiej bibliografii muzycznej. Był najwybitniejszym polskim bibliografem muzycznym, jak również twórcą podstawowych podręczników i pojęć z tej dziedziny.
Życiorys.
Pochodził z rodziny malarza i architekta, Lucjana Michałowskiego. Szkołę podstawową i średnią ukończył w Poznaniu. W latach 1947–1951 studiował muzykologię na Uniwersytecie Poznańskim (w klasie prof. Adolfa Chybińskiego). Z miastem tym pozostał potem związany przez całe życie zawodowe. Jego pracownia znajdowała się w Bibliotece Uniwersyteckiej i z czasem stała się istotnym ośrodkiem dokumentacji oraz informacji naukowej w zakresie kultury muzycznej Polski. Zgromadzono tu wartościową bibliotekę i audiotekę.
W trakcie okupacji niemieckiej pracował w operze poznańskiej, jako stolarz i na scenie, jako statysta. W lutym 1945, jeszcze przed wyparciem z miasta Niemców, brał udział w zabezpieczaniu rozproszonych przez okupanta księgozbiorów, działając na zlecenie zarządu miasta pod kierunkiem Zygmunta Lisieckiego. Jego zasługą było m.in. przetransportowanie do Poznania zbiorów ze Sławy Śląskiej. 19 lutego 1945 zgłosił się do pracy w Bibliotece Uniwersyteckiej, a w 1950, dzięki jego pracy, uruchomiono w tej książnicy dział muzyczny, z czasem rozwinięty przez niego do 17 500 tomów nut, sześciuset librett, ponad dwóch tysięcy płyt i niecałych 12 000 programów koncertowych i teatralnych. Kierował tym działem do 1981. Był to wówczas czołowy zbiór w Polsce. Ważnym elementem jego kolekcjonerstwa było gromadzenie poloniców z obszaru muzyki poważnej i rozrywkowej.
Doktoryzował się w 1978 na Uniwersytecie Jagiellońskim na podstawie rozprawy "Karol Szymanowski - katalog tematyczny dzieł i bibliografia".
Główny nurt jego pracy naukowej stanowiło opracowywanie bibliografii polskiego piśmiennictwa muzycznego. Pierwszą pracę stworzył w 1950. Była to bibliografia Adolfa Chybińskiego. Brał udział w tworzeniu prac zbiorowych i redagowaniu haseł do: "Wielkiej Encyklopedii Powszechnej", "Wielkopolskiego Słownika Biograficznego", "Bibliographie des Musikschrifttums" (Berlin) i "Repertoire International de la Littérature Musikale" (Nowy Jork). Do wydawnictw zagranicznych opracowywał informacje dotyczące polskiego dziedzictwa muzycznego.
Od 1981 do 1984 był wicedyrektorem Biblioteki Uniwersyteckiej w Poznaniu. 1 października 1986 przeszedł na emeryturę.
Należał m.in. do Stowarzyszenia Bibliotekarzy Polskich, Związku Kompozytorów Polskich, Polskiego Towarzystwa Historycznego, Towarzystw Naukowych im. F. Chopina, H. Wieniawskiego, K. Szymanowskiego oraz Poznańskiego Towarzystwa Przyjaciół Nauk. 
Odznaczenia.
Otrzymał m.in.: 

</doc>
<doc id="5383898" url="https://pl.wikipedia.org/wiki?curid=5383898" title="Murzynci">
Murzynci

Murzynci () – wieś na Ukrainie, w obwodzie czerkaskim, w rejonie zwinogródzkim. W 2001 liczyła 304 mieszkańców, spośród których 279 wskazało jako ojczysty język ukraiński, a 25 rosyjski.

</doc>
<doc id="5383899" url="https://pl.wikipedia.org/wiki?curid=5383899" title="Stefan Biskupski herbu Szreniawa">
Stefan Biskupski herbu Szreniawa



</doc>
<doc id="5383900" url="https://pl.wikipedia.org/wiki?curid=5383900" title="Włodzimierz Biały">
Włodzimierz Biały

Włodzimierz Marcin Biały (ur. 19 lutego 1963 w Warszawie) – polski przedsiębiorca, od lutego 2021 r. prezes Warszawskiego Parku Przemysłowego.
W latach 1982–1987 studiował na Akademii Górniczo-Hutniczej w Krakowie. W 1999 r. został dyrektorem Biura Inwestycji i Nieruchomości Ruch S.A., a w 2008 stał się prezesem spółki. W maju 2010 r. został odwołany wraz z całym zarządem z nieznanych przyczyn. Między 2010 a 2016 pracował w spółce Griffin Real Estate, a w latach 2017–2020 był dyrektorem zarządzającym Euros Energy.

</doc>
<doc id="5383901" url="https://pl.wikipedia.org/wiki?curid=5383901" title="Włodzimierz Marcin Biały">
Włodzimierz Marcin Biały



</doc>
<doc id="5383902" url="https://pl.wikipedia.org/wiki?curid=5383902" title="Zaliznyczne (rejon sumski)">
Zaliznyczne (rejon sumski)

Zaliznyczne () – osiedle na Ukrainie, w obwodzie sumskim, w rejonie sumskim. W 2001 liczyło 290 mieszkańców, spośród których 286 wskazało jako ojczysty język ukraiński, 3 rosyjski, a 1 białoruski.

</doc>
<doc id="5383905" url="https://pl.wikipedia.org/wiki?curid=5383905" title="Polany (rejon wilejski)">
Polany (rejon wilejski)

Polany (; ) – wieś na Białorusi, w obwodzie mińskim, w rejonie wilejskim, w sielsowiecie Ludwinowo.
Historia.
W czasach zaborów wieś w okręgu wiejskim Sosnowszczyan, w gminie Serwecz, w powiecie wilejskim, w guberni wileńskiej Imperium Rosyjskiego. W 1866 roku liczyła 117 mieszkańców (42 dusze rewizyjne) w 10 domach, należała do dóbr Sosnowszczyzna, własność Kozłowskich.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 233 osoby, 188 było wyznania rzymskokatolickiego a 45 prawosławnego. Jednocześnie 150 mieszkańców zadeklarowało polską, 83 białoruską przynależność narodową. Były tu 34 budynki mieszkalne. W 1931 w 41 domach zamieszkiwały 244 osoby.
Wierni należeli do parafii rzymskokatolickiej w Spasie i prawosławnej w Dołhinowie. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2013 w sielsowiecie Ścieszyce.

</doc>
<doc id="5383907" url="https://pl.wikipedia.org/wiki?curid=5383907" title="Lorenzo Lazzari">
Lorenzo Lazzari

Lorenzo Lazzari (ur. 6 czerwca 2003 w San Marino) – sanmaryński piłkarz występujący na pozycji pomocnika w klubie Victor San Marino oraz w reprezentacji San Marino.
Kariera.
Klub.
Pierwsze kroki stawiał w San Marino Calcio. Od 2022 roku gra w klubie Victor San Marino.
Reprezentacja.
Zadebiutował w reprezentacji 17 listopada 2022 roku w meczu towarzyskim przeciwko Saint Lucia, wchodząc na boisko w 57. minucie i strzelając gola na 1:1 pod koniec meczu. Jest trzecim zawodnikiem San Marino, który strzelił gola w debiucie w reprezentacji.

</doc>
<doc id="5383908" url="https://pl.wikipedia.org/wiki?curid=5383908" title="Sawbwa">
Sawbwa



</doc>
<doc id="5383909" url="https://pl.wikipedia.org/wiki?curid=5383909" title="Chaofa">
Chaofa



</doc>
<doc id="5383912" url="https://pl.wikipedia.org/wiki?curid=5383912" title="Jaropowyczi">
Jaropowyczi

Jaropowyczi (, hist. pol. "Jaropowicze", także "Jaropowce") – wieś na Ukrainie, w obwodzie żytomierskim, w rejonie berdyczowskim, w hromadzie Andruszówka. W 2001 liczyła 1117 mieszkańców, spośród których 1090 wskazało jako ojczysty język ukraiński, 18 rosyjski, 1 mołdawski, 4 rumuński, 2 białoruski, a 1 inny.
We wsi znajduje się słynny majątek katiuszynski-jeński. To jedna z atrakcji obwodu żytomierskiego, w którym od 1920 do 2008 roku funkcjonowała szkoła.

</doc>
<doc id="5383913" url="https://pl.wikipedia.org/wiki?curid=5383913" title="Olkowicze">
Olkowicze

Olkowicze (biał. Алько́вічы) – wieś na Białorusi, w obwodzie mińskim, w rejonie wilejskim, do 1945 w Polsce, w województwie wileńskim, w powiecie wilejskim. Leży w sielsowiecie Ilia.
Historia.
W 1800 r. wieś należała do Leona Horaina, było w niej 10 domów, mieszkało 71 mieszkańców, znajdowała się cerkiew unicka i karczma, odbywały się dwa kiermasze rocznie. W 1866 r. wieś znajdowała się w wołoście Krajsk, w powiecie wilejskim, w guberni wileńskiej Imperium Rosyjskiego. Znajdował się tutaj kościół, odbywał się jeden kiermasz rocznie. W 1921 r. w miasteczku było 28 domów, mieszkało 170 mieszkańców. W latach 1920–1926 wieś była siedzibą gminy. W 1931 r. miasteczko leżało w gminie wiejskiej Ilia, były w nim 44 domy, mieszkało 311 mieszkańców. W 2003 r. we wsi było 20 domów, mieszkało 40 mieszkańców,znajdowała się tutaj przychodnia lekarska i sklep.
Do 28 maja 2013 roku wieś wchodziła w skład sielsowietu Olkowicze.
Położenie.
Wieś położona jest 43 km na wschód od Wilejki, 102 km od Mińska, 3 km na północ od drogi R 63.
Parafia rzymskokatolicka.
Parafia należy do dekanatu wilejskiego archidiecezji mińsko-mohylewskiej. Drewniany kościół parafialny Nawiedzenia Najświętszej Maryi Panny został zbudowany w 1722 roku przez biskupa Horaina. W latach 1897–1905 wybudowano z cegły kościół w stylu neogotyckim.

</doc>
<doc id="5383915" url="https://pl.wikipedia.org/wiki?curid=5383915" title="Grêmio Porto Alegre">
Grêmio Porto Alegre



</doc>
<doc id="5383919" url="https://pl.wikipedia.org/wiki?curid=5383919" title="Czarni Bytom">
Czarni Bytom

Górniczy Klub Sportowy Czarni Bytom – polski klub sportowy z siedzibą w Bytomiu posiadający w przeszłości m.in. sekcje piłki nożnej, tenisa stołowego, rugby, judo, łucznictwa. Obecnie w klubie funkcjonuje sekcja judo i siedmioosobowa odmiana rugby.
Sekcja judo.
Początki judo w Bytomiu sięgają 1965 roku, kiedy to treningi rozpoczęto pod okiem Józefa Wiśniewskiego, który był trenerem klubu do 1992 roku. Judo stało się sekcją GKS Czarni Bytom z dniem 1 stycznia 1969 roku. Na przestrzeni lat Czarni stali się czołowym polskim klubem judo, wielokrotnym drużynowym mistrzem Polski i wychowawcą wielu indywidualnych mistrzów Polski w każdej kategorii wiekowej. Najbardziej utytułowanym wychowankiem klubu jest dwukrotny złoty medalista olimpijski Waldemar Legień. Innymi olimpijczykami byli Marian Donat, Robert Krawczyk, Przemysław Matyjaszek, Janusz Wojnarowicz, Paweł Zagrodnik. Poza tym zawodnikami klubu byli m.in. Anna Socha, Beata Rainczuk, Magdalena Rainczuk, Paulina Rainczuk, Weronika Rainczuk, Ewa Konieczny, Arleta Podolak, Beata Pacut-Kłoczko.
Sekcja rugby.
Rugbyści Czarnych zdobyli tytuł Mistrza Polski w 1959 roku. Poza tym wywalczyli wicemistrzostwo w 1957 i 1960 roku oraz pięciokrotnie (1958, 1961, 1964, 1965, 1966) byli brązowymi medalistami. Czarni zdobyli także Puchar Polski w 1982 roku.
Sekcja łucznicza.
Historia łucznictwa w Bytomiu sięga końcówki lat 50. XX wieku, gdzie przy TKKF "Orzeł" założono pierwszą sekcję łuczniczą w mieście. Wkrótce sekcja weszła w skład GKS Czarni Bytom. Obecnie kontynuatorem tradycji łuczniczych w Bytomiu jest MLKS Czarna Strzała, która w maju 2001 roku oddzieliła się od Czarnych.
Sekcja piłki nożnej.
Największym osiągnięciem piłkarzy Czarnych jest gra w sezonie 1961/1962 w lidze okręgowej będącej wtedy trzecim poziomem rozgrywkowym. Drużyna wycofała się z rozgrywek po rundzie jesiennej sezonu 2001/2002.

</doc>
<doc id="5383921" url="https://pl.wikipedia.org/wiki?curid=5383921" title="Horochuwatka">
Horochuwatka

Horochuwatka (, hist. pol. "Horochowatka") – wieś na Ukrainie, w obwodzie kijowskim, w rejonie obuchowskim. W 2001 liczyła 331 mieszkańców, spośród których 324 wskazało jako ojczysty język ukraiński, 6 rosyjski, a 1 białoruski.

</doc>
<doc id="5383924" url="https://pl.wikipedia.org/wiki?curid=5383924" title="Chodosiwka">
Chodosiwka

Chodosiwka (, hist. pol. "Chodosówka") – wieś na Ukrainie, w obwodzie kijowskim, w rejonie obuchowskim, w hromadzie Fedosijiwka. W 2001 liczyła 1354 mieszkańców, spośród których 1314 wskazało jako ojczysty język ukraiński, 38 rosyjski, 1 białoruski, 1 ormiański.

</doc>
<doc id="5383925" url="https://pl.wikipedia.org/wiki?curid=5383925" title="Kramnice miejskie w Sochaczewie">
Kramnice miejskie w Sochaczewie

Kramnice miejskie w Sochaczewie – zabytkowy budynek hali targowej znajdujący się w Sochaczewie. Obecnie siedziba Miejskiej Biblioteki Publicznej.
Sochaczewskie hale targowe zostały wybudowane w latach 1828–1833 przez Abrahama Szweycera z Łęczycy, w ramach nowej regulacji miasta. Ulica Warszawska, przy której stoją Kramnice, zmieniała się wówczas w główną arterię komunikacyjną miasta. Głównym architektem został Bonifacy Witkowski, będący z także projektantem sochaczewskiego ratusza. Obiekt cechuje typowy dla architekta oraz swojej funkcji styl klasycystyczny. Charakterystycznym elementem są podcienia z arkadami na toskańskich półkolumnach.
Budynek został wpisany do rejestru zabytków w 1961 roku. Stanowi miejską nieruchomość położoną u zbiegu ulic 1 Maja i Warszawskiej, w ścisłym centrum miasta. Łączna powierzchnia użytkowa budynku wynosi 2387,33 m².
Kramnice są jednym z nielicznych ocalałych zabytków Sochaczewa, które przetrwały II wojnę światową.
Od 2013 roku siedziba Miejskiej Biblioteki Publicznej w Sochaczewie.

</doc>
<doc id="5383926" url="https://pl.wikipedia.org/wiki?curid=5383926" title="Huziejów Stary">
Huziejów Stary



</doc>
<doc id="5383927" url="https://pl.wikipedia.org/wiki?curid=5383927" title="Huziejów Nowy">
Huziejów Nowy



</doc>
<doc id="5383928" url="https://pl.wikipedia.org/wiki?curid=5383928" title="Podbereże">
Podbereże



</doc>
<doc id="5383931" url="https://pl.wikipedia.org/wiki?curid=5383931" title="Czołhany">
Czołhany



</doc>
<doc id="5383932" url="https://pl.wikipedia.org/wiki?curid=5383932" title="Leandro Campaz">
Leandro Campaz



</doc>
<doc id="5383935" url="https://pl.wikipedia.org/wiki?curid=5383935" title="Rześniate">
Rześniate



</doc>
<doc id="5383937" url="https://pl.wikipedia.org/wiki?curid=5383937" title="Sukiel (obwód iwanofrankiwski)">
Sukiel (obwód iwanofrankiwski)



</doc>
<doc id="5383938" url="https://pl.wikipedia.org/wiki?curid=5383938" title="Cisów (obwód iwanofrankiwski)">
Cisów (obwód iwanofrankiwski)



</doc>
<doc id="5383939" url="https://pl.wikipedia.org/wiki?curid=5383939" title="Cissów">
Cissów



</doc>
<doc id="5383940" url="https://pl.wikipedia.org/wiki?curid=5383940" title="Jammersthal">
Jammersthal



</doc>
<doc id="5383941" url="https://pl.wikipedia.org/wiki?curid=5383941" title="Powiat braniewski (1818–1945)">
Powiat braniewski (1818–1945)

Powiat braniewski ("Kreis Braunsberg") – okręg w dawnych Prusach Wschodnich, który istniał w latach 1818–1945. Wcześniej, od 1773 do 1818, na Warmii również istniał powiat braniewski, który jednak obejmowała znacznie większy obszar. W 1818 nastąpiła reorganizacja powiatów, której zasadniczym celem było zmniejszenie ich obszaru. Powiat braniewski obejmował północną Warmię i graniczył z Zalewem Wiślanym od północnego zachodu. Rzeka Pasłęka, która wpada do Zalewu Wiślanego na terenie powiatu, stanowiła południowo-zachodnią granicę powiatu z powiatem pasłęckim (Kreis Preußisch Holland).
Historia.
Teren dawnego powiatu braniewskiego historycznie należał do Księstwa warmińskiego, które w 1772 roku w ramach pierwszego rozbioru Polski przypadło Królestwu Prus. Po włączeniu do państwa pruskiego w 1773 na Warmii utworzono dwa okręgi administracyjne: braniewski ("Braunsberg") i lidzbarski ("Heilsberg"), które zostały podporządkowane Królewieckiej Kamerze Wojenno-Skarbowej. Okręg braniewski w tym czasie miał powierzchnię ok. 1540 km² i obejmował stare warmińskie urzędy (Ämter): Braniewo, Frombork, Dobre Miasto, Pieniężno i Orneta.
W ramach dokonywanych pruskich reform administracyjnych zaistniała potrzeba kompleksowej reformy powiatowej w całych Prusach Wschodnich, gdyż utworzone w latach 1752 i 1773 okręgi okazały się nieodpowiednie i zbyt duże. Z dniem 1 lutego 1818 z północno-wschodniej części dotychczasowego powiatu braniewskiego utworzono Kreis Braunsberg. Początkowo obejmował katolickie parafie Błudowo, Braniewo, Frombork, Babiak, Wierzno Wielkie, Henrykowo, Długobór, Łajsy, Lechowo, Pieniężno, Mingajny, Piotrowiec, Płoskinia, Pluty, Szalmia, Tolkowiec i Osetnik. Starostwo powiatowe znajdowało się w Braniewie. 1 kwietnia 1819 ponownie zmieniono granice powiatu. Parafia Babiak z powiatu braniewskiego przeszła do powiatu lidzbarskiego, a parafia Orneta została przeniesiona z powiatu lidzbarskiego do powiatu braniewskiego.
Powiat braniewski został przydzielony do okręgu administracyjnego Królewiec, który powstał w 1808 z dawnej Kamery Wojenno-Skarbowej w Królewcu. Od 1 grudnia 1829 powiat braniewski – po połączeniu Prus Wschodnich i Prus Zachodnich – należał do Prowincji Prusy ("Provinz Preußen") z siedzibą w Królewcu. Od 1 lipca 1867 powiat należał do Związku Północnoniemieckiego, od 1 stycznia 1871 do Cesarstwa Niemieckiego ("Deutsches Reich"). 1 kwietnia 1878 nastąpił podział prowincji i powrócono do sytuacji sprzed 1824 roku, powiat braniewski stał się ponownie częścią Prus Wschodnich.
30 września 1929 w powiecie braniewskim, podobnie jak w całych Prusach, dokonano zmian terytorialnych, w ramach których wszystkie obszary dworskie zostały zlikwidowane i przydzielone sąsiednim gminom wiejskim.
W marcu 1945 Armia Czerwona zajęła teren powiatu braniewskiego, a następnie, po zakończeniu wojny, przekazała pod administrację władz polskich. Początkowo utrzymywane były granice przedwojennego powiatu. 19 maja 1946 dla miasta oraz dla powiatu wprowadzono polską nazwę Braniewo.
80% przedwojennych mieszkańców powiatu opuściło domostwa uciekając na Zachód lub zostało wywiezionych do Związku Radzieckiego jako robotnicy przymusowi. Pozostali zostali poddani weryfikacji, w wyniku której większość zostało w okresie od lutego 1946 do 1948 roku wysiedlonych na Zachód .
Współczesny powiat braniewski z miastem powiatowym Braniewo różni się znacznie terytorialnie od przedwojennego – Orneta została wydzielona do powiatu lidzbarskiego, natomiast do powiatu włączono południową część zlikwidowanego powiatu świętomiejskiego.
Polityka.
Wybory.
W Cesarstwie Niemieckim okręg braniewski wraz z okręgiem lidzbarskim tworzyły jeden okręg wyborczy w wyborach do Reichstagu pod nazwą „Königsberg 6”. W tym mocno katolickim okręgu we wszystkich wyborach do Reichstagu w latach 1871–1912 wygrywali kandydaci z katolickiej partii Centrum lub kandydaci ze środowiska osób katolicko-duchownych. W Republice Weimarskiej partia Centrum zdobyła bezwzględną większość głosów w wyborach do 1933 roku.
Wybory samorządowe.
Okręg braniewski był podzielony na miasta, gminy wiejskie i do 1928 na obszary dworskie, kiedy to uległy one niemal całkowitej likwidacji. Wraz z wprowadzeniem pruskiej ustawy o samorządach z 15 grudnia 1933 roku wprowadzono z dniem 1 stycznia 1934 jednolite ustawodawstwo samorządowe dla wszystkich gmin.
Miasta i gminy.
Podział administracyjny 1945.
Powiat braniewski składał się w dniu 1 stycznia 1945 z 96 gmin, w tym z miast: Braniewo, Frombork, Pieniężno i Orneta oraz z niezamieszkanego obszaru dworskiego Zalew Wiślany.
Gminy rozwiązane przed 1945.
17 października 1928 kilka słabo zaludnionych gmin zostało włączonych do większych.
W 1894 roku gmina Schloßdamm-Braunsberg, dotychczas należąca do urzędu Szyleny, została włączona do miasta Braniewa.

</doc>
<doc id="5383942" url="https://pl.wikipedia.org/wiki?curid=5383942" title="Kateryniwka (hromada Dołynśka)">
Kateryniwka (hromada Dołynśka)

Kateryniwka () – wieś na Ukrainie, w obwodzie kirowohradzkim, w rejonie kropywnyckim, w hromadzie Dołynśka. W 2001 liczyła 335 mieszkańców, spośród których 328 wskazało jako ojczysty język ukraiński, a 7 rosyjski.

</doc>
<doc id="5383943" url="https://pl.wikipedia.org/wiki?curid=5383943" title="Bełejów">
Bełejów



</doc>
<doc id="5383944" url="https://pl.wikipedia.org/wiki?curid=5383944" title="Rachin">
Rachin



</doc>
<doc id="5383946" url="https://pl.wikipedia.org/wiki?curid=5383946" title="Hoffnungsau">
Hoffnungsau



</doc>
<doc id="5383947" url="https://pl.wikipedia.org/wiki?curid=5383947" title="Burbułatowe">
Burbułatowe

Burbułatowe () – wieś na Ukrainie, w obwodzie charkowskim, w rejonie łozowskim. W 2001 liczyła 468 mieszkańców, spośród których 417 wskazało jako ojczysty język ukraiński, 42 rosyjski, 1 mołdawski, 3 węgierski, a 5 inny.

</doc>
<doc id="5383948" url="https://pl.wikipedia.org/wiki?curid=5383948" title="Łandyszowe">
Łandyszowe

Łandyszowe () – wieś na Ukrainie, w obwodzie charkowskim, w rejonie bogoduchowskim. W 2001 liczyła 126 mieszkańców, spośród których 117 wskazało jako ojczysty język ukraiński, 6 rosyjski, 1 mołdawski, 1 białoruski, a 1 inny.

</doc>
<doc id="5383950" url="https://pl.wikipedia.org/wiki?curid=5383950" title="Eleron">
Eleron

Eleron – rosyjski bezzałogowy statek powietrzny ("UAV - unmanned aerial vehicle") przeznaczony do prowadzenia bliskiego rozpoznania.
Opis.
Dron został opracowany i skonstruowany przez firmę Eniks SA () z Kazania. Jego głównym przeznaczeniem jest prowadzenie rozpoznania obiektów naziemnych tj. drogi, mosty, rurociągi, linie energetyczne oraz osoby. Prace konstrukcyjne zostały zakończone w 2003 r. W 2007 roku został przyjęty na wyposażenie jednostek rosyjskiego Ministerstwa ds. Sytuacji Nadzwyczajnych, gdzie jest wykorzystywany do wykrywania pożarów lasów, usuwania skutków sytuacji kryzysowych (powodzie, pożary, trzęsienia ziemi i in.) oraz do poszukiwania zaginionych osób. 
Dron stanowi element zestawu, w skład którego wchodzi:
Całość zestawu jest przechowywana w kontenerze transportowym o wymiarach 0,9 × 0,5 × 0,12 metra. Obsługą zajmują się dwie osoby, które potrzebują 5 min. do przygotowania drona do startu. 
Dron jest zbudowany w układzie latającego skrzydła z elektrycznym silnikiem napędzającym śmigło pchające. Kadłub jest zakończony statecznikiem pionowym. Na jego pokładzie jest zainstalowana kamera pracująca w paśmie widzialnym, cyfrowy aparat fotograficzny oraz system łączności. Dron jest przewidziany do użytku w warunkach dziennych przy prędkości wiatru dochodzącej do 15 m/s, temperaturach w zakresie od -30 °C do +45 °C oraz wilgotności powietrza wynoszącej do 98%. Start następuje w wykorzystaniem katapulty o naciągu gumowym, lądowanie z użyciem spadochronu. Lot odbywa się w trybie autonomicznym po wcześniej zaprogramowanej trasie, dron automatycznie powraca w miejsce startu. Dron przekazuje do stanowiska kontroli obraz telewizyjny w czasie rzeczywistym oraz dane o aktualnym położeniu, wysokości, prędkości i kursie lotu oraz stopniu naładowania akumulatora pokładowego. Operator ma możliwość przeglądania przesyłanego obrazu wideo oraz modyfikacji trasy lotu drona. 

</doc>
<doc id="5383951" url="https://pl.wikipedia.org/wiki?curid=5383951" title="Angelówka">
Angelówka



</doc>
<doc id="5383952" url="https://pl.wikipedia.org/wiki?curid=5383952" title="Angełówka">
Angełówka



</doc>
<doc id="5383953" url="https://pl.wikipedia.org/wiki?curid=5383953" title="Angelówka (rejon tarnopolski)">
Angelówka (rejon tarnopolski)



</doc>
<doc id="5383954" url="https://pl.wikipedia.org/wiki?curid=5383954" title="Angeliwka">
Angeliwka



</doc>
<doc id="5383955" url="https://pl.wikipedia.org/wiki?curid=5383955" title="Duba (obwód iwanofrankiwski)">
Duba (obwód iwanofrankiwski)



</doc>
<doc id="5383956" url="https://pl.wikipedia.org/wiki?curid=5383956" title="Drobna zabawa">
Drobna zabawa

Drobna Zabawa – utwór polskiego piosenkarza i rapera Sobla oraz muzyka Magiera wydany 5 sierpnia 2021 roku.
Nagranie uzyskało status diamentowej płyty. Utwór zdobył ponad 57 milionów wyświetleń w serwisie YouTube (2022) oraz ponad 30 milionów odsłuchań w serwisie Spotify (2022).
Za mix/mastering utworu odpowiadał DJ Eprom.

</doc>
<doc id="5383957" url="https://pl.wikipedia.org/wiki?curid=5383957" title="Niagryn">
Niagryn



</doc>
<doc id="5383964" url="https://pl.wikipedia.org/wiki?curid=5383964" title="Debelówka">
Debelówka

Debelówka (ukr. Дебелівка) – część wsi Kniażołuka na Ukrainie, w obwodzie iwanofrankiwskim, w rejonie dolińskim. Dawniej samodzielna wieś i gmina.
Położenie.
Leży wzdłuż głównej drogi pomiędzy zabudowaniami Kniażołuki i Jaworowa, między rzekami Zadzawą i Zadzawką.
Historia.
Dawniej był to przysiółek Kniażołuki. W II RP stanowił gminę jednostkową w powiecie dolińskim województwa stanisławowskiego. 1 sierpnia 1934 weszła w skład nowo utworzonej gminy Wygoda. 7 września 1934 Debelówka utworzyła gromadę w gminie Wygoda.
Po wojnie włączona w struktury ZSRR.

</doc>
<doc id="5383988" url="https://pl.wikipedia.org/wiki?curid=5383988" title="Linia kolejowa Rżew – Wielkie Łuki">
Linia kolejowa Rżew – Wielkie Łuki

Linia kolejowa Rżew – Wielkie Łuki – linia kolejowa w Rosji łącząca stację Rżew-Bałtycki ze stacją Wielkie Łuki. Zarządzana jest przez Kolej Październikową (część Kolei Rosyjskich). Fragment linii Moskwa - Siebież - Ryga.
Linia położona jest w obwodach twerskim i pskowskim. Jej część znajdująca się w obwodzie twerskim należy do regionu moskiewskiego Kolei Październikowej, a obwodzie pskowskim do regionu petersbursko-witebskiego Kolei Październikowej (granica przebiega pomiędzy stacjami Rusanowo i Żyżyca). Na całej długości jest niezelektryfikowana i jednotorowa.
Historia.
Linia została zbudowana na przełomie XIX i XX w. jako część kolei moskiewsko-windawskiej. Otwarcie dla ruchu miało miejsce .
Początkowo leżała w Imperium Rosyjskim, następnie w Związku Sowieckim. Od 1991 położona jest w Rosji.

</doc>
<doc id="5384011" url="https://pl.wikipedia.org/wiki?curid=5384011" title="Asmaa Rhlalou">
Asmaa Rhlalou

Asmaa Rhlalou (ur. w 1969 w Rabacie) – marokańska samorządowczyni, od 2021 roku burmistrzyni stolicy Maroka – Rabatu. W latach 2017–2021 była sekretarzynią Izby Reprezentantów. 
Życiorys.
Wykształcenie i praca zawodowa.
W 1997 roku dołączyła do redakcji działu ekonomicznego francuskojęzycznego dziennika "L'Opinion". Przez dwa lata była także korespondentką telewizji MBC"". W 2006 roku uzyskała doktorat z ekonomii na Université de Perpignan na podstawie pracy dotyczącej Regionalnych Centrów Inwestycyjnych.
Jest założycielką i przewodniczącą stowarzyszenia "Aswar", działającego na rzecz młodych osób w trudnej sytuacji oraz kobiet zmarginalizowanych.
Działalność polityczna.
Od 1997 do 2007 roku była członkinią Partii Niepodległości. W wyborach parlamentarnych w 2016 roku została wybrana deputowaną do Izby Reprezentantów z ramienia Narodowego Zgromadzenia Niezależnych (fr. "Rassemblement national des indépendants"). W parlamencie dołączyła do Komisji Finansów i Rozwoju Gospodarczego. 17 stycznia 2017 roku została wybrana sekretarzynią Izby Reprezentantów.
24 września 2021 roku została wybrana burmistrzynią Rabatu, zostając tym samym pierwszą kobietą wybraną na stanowisko burmistrzyni stolicy Maroka. Zastąpiła na tej funkcji Mohameda Sadiki. Została także członkinią Światowej Rady Wodnej i wiceprzewodniczącą Międzynarodowego Festiwalu Sztuki i Kultury w Rabacie. W październiku 2022 roku została wybrana skarbniczką United Cities and Local Governments.

</doc>
<doc id="5384013" url="https://pl.wikipedia.org/wiki?curid=5384013" title="Szirin Abu Akila">
Szirin Abu Akila

Szirin Abu Akila, Shireen Abu Akleh (, "Šīrīn Abū ʿĀqila"; ur. 3 kwietnia 1971 zm. 11 maja 2022) – palestyńsko-amerykańska dziennikarka i reporterka. Znana z relacji z Bliskiego Wschodu, szczególnie reportaży o konflikcie izraelsko-palestyńskim. Przez 25 lat pracowała jako reporterka Al-Dżaziry. Była jedną z pierwszych arabskich kobiet korespondentek wojennych. Zginęła 11 maja 2022 roku po postrzale w czasie relacjonowania wymiany ognia między izraelskimi żołnierzami a Palestyńczykami w Dżaninie.
Życiorys.
Wczesne życie.
Urodziła się w 1971 roku we Wschodniej Jerozolimie w rodzinie palestyńskich chrześcijan. Jej matka pochodziła z Zachodniej Jerozolimy, a ojciec z Betlejem. Mieszkała także w Stanach Zjednoczonych, gdzie otrzymała obywatelstwo.
Studiowała architekturę na Uniwersytecie Jordańskim. Później ukończyła studia dziennikarskie z tytułem licencjata.
Kariera.
W 1995 roku, po ukończeniu studiów, rozpoczęła pracę w powstającym wówczas radiu . Pracowała także w . W 1997 roku rozpoczęła pracę dla Al-Dżaziry, gdzie została reporterką arabskojęzycznego kanału stacji. Mieszkała i pracowała we Wschodniej Jerozolimie. Relacjonowała najważniejsze wydarzenia związane z polityką palestyńską i izraelską, w tym regionalne konflikty, m.in. drugą intifadę i konflikt izraelsko-libański w 2006 roku. Była powszechnie znana w regionie krajów arabskich.
Śmierć.
11 maja 2022 roku w związku z operacją Sił Obronnych Izraela (IDF) w obozie dla uchodźców w Dżaninie, której celem było aresztowanie podejrzanych o terroryzm, trwała regularna wymiana ognia pomiędzy żołnierzami izraelskimi a palestyńskimi bojówkarzami. Wydarzenia te relacjonowała Szirin ubrana w hełm i kamizelkę kuloodporną z napisem "" (z ang. prasa). W trakcie tych wydarzeń została postrzelona w głowę. Po postrzeleniu została w stanie krytycznym przewieziona do szpitala, gdzie zmarła. Postrzelony w plecy został także inny dziennikarz będący wtedy na miejscu, jednak po hospitalizacji jego życiu nie zagrażało niebezpieczeństwo. Po przeprowadzeniu sekcji zwłok reporterki na Uniwersytecie An-Najah w Nablusie dyrektor instytutu medycyny sądowej stwierdził, że pocisk spowodował całkowite uszkodzenie mózgu i kości czaszki Abu Akili.
Pogrzeb.
13 maja 2022 roku odbył się pogrzeb Szirin Abu Akili. Procesja konduktu pogrzebowego zaczęła się ze Szpitala św. Józefa we Wschodniej Jerozolimie i zakończyła w Katedrze Zwiastowania Matki Bożej, gdzie miała miejsce uroczystość pogrzebowa. Dziennikarka została pochowana na cmentarzu protestanckim na wzgórzu Syjon, gdzie pochowani zostali także jej rodzice. W trakcie pogrzebu doszło do starć Palestyńczyków z izraelską policją. Wobec uczestników procesji policja użyła granatów ogłuszających i pałek. Policja uzasadniała interwencję „nacjonalistycznym podżeganiem” ze strony części uczestników pogrzebu i przemocą wobec policjantów. Niezadowolenie policjantów miały wzbudzić m.in. palestyńskie flagi i skandowanie „Palestyna! Palestyna”. Działania służb spotkały się z powszechną krytyką, szczególnie po ujawnieniu przez telewizję nagrań, na których widać policjantów uderzających pałkami i nacierających na żałobników niosących trumnę Szrin Abu Akili. W czerwcu 2022 roku izraelska policja poinformowała, że zakończono śledztwo dotyczące nieprawidłowości w działaniach funkcjonariuszy w trakcie pogrzebu reporterki, żaden z policjantów nie został ukarany.
Śledztwo.
Al-Dżazira poinformowała w dniu zastrzelenia, że Szirin Abu Akili zginęła po zastrzeleniu przez wojska Izraela (IDF). Oskarżyła także o celowe zaatakowanie dziennikarki z „zimną krwią”. Ówczesny premier Izraela, Naftali Bennett, zamieścił wpis na Twitterze, w którym oskarżył o zabójstwo uzbrojonych Palestyńczyków. Do tego wpisu odniosła się izraelska organizacja B’Tselem, która odnalazła dokładne miejsce, w którym strzelali bojownicy z nagrania i miejsce, w którym zginęła dziennikarka Al-Dżaziry – podkreślili, że miejsca te są oddalone od siebie o setki metrów, oddzielone wieloma ścianami i budynkami. Beni Ganc, ówczesny minister obrony, zapowiedział przejrzyste dochodzenie w sprawie.
Pięciu świadków, którzy byli na miejscu zdarzenia powiedziało dla The Washington Post, że wymiana ognia miała miejsce setki metrów od miejsca gdzie przebywała w chwili śmierci reporterka. Postrzelony w plecy w dziennikarz, Ali Al-Samudi, zeznał, że tam, gdzie przebywali, „było cicho”.
Stany Zjednoczone zażądały przejrzystego dochodzenia, a Unia Europejska niezależnego śledztwa w celu wyjaśnienia zabicia dziennikarki. Także przedstawiciele ONZ wezwali do śledztwa w sprawie śmierci Szirin.
Już 12 maja, dzień po śmierci reporterki, poinformowano, że wojsko bada wersję, iż śmiertelny strzał mógł zostać oddany przez jednego z żołnierzy. Później IDF ogłosiło, że prowadzone będzie dochodzenie operacyjne, nie przeprowadzą zaś dochodzenia na wzór dochodzenia karnego, gdyż nie dostrzegli podejrzeń, że popełniono przestępstwo.
Associated Press przeprowadziła własną rekonstrukcję wydarzeń, stwierdzając, że zabójcza kula pochodziła z izraelskiego pistoletu. Agencja podkreśliła jednak, że nie można mówić o pewności z powodu głębokiej nieufności wrogich stron wobec siebie, co może blokować dostęp do kluczowych dowodów. Dochodzenie CNN, polegające na przeanalizowaniu filmów i przeprowadzeniu wywiadów ze świadkami wydarzeń i ekspertem ds. broni palnej, wskazuje na dowody, że Abu Akila zginęła w wyniku ataku sił izraelskich, a w miejscu strzelaniny w chwili poprzedzających śmierć nie było palestyńskich bojowników.
Autonomia Palestyńska odrzuciła prośbę władz Izraela o przeprowadzenie wspólnego śledztwa, a także prośby o wysłanie śmiertelnego pocisku do badań i identyfikacji ze względu na brak zaufania do władz izraelskich. 26 maja dziennik The Jerusalem Post poinformował, że władze Palestyny zakończyły dochodzenie, a jego ustalenia zostały przekazane rządowi USA. Stwierdzono w nich, że wojsko Izraela celowo obrało za cel dziennikarkę. Izrael zaprzeczył oskarżeniom. Premier Autonomii Palestyńskiej Mohammad Sztajeh odmówił także przeprowadzenia międzynarodowego śledztwa.
16 czerwca 2022 roku Al-Dżazira poinformowała o pozyskaniu obrazu pocisku, który według ekspertów był zaprojektowany do użycia w karabinku M4 używanym zarówno przez wojsko izraelskie, jak i palestyńskich bojowników.
Śledztwo prowadzone przez struktury ONZ wykazało, ze śmiertelne strzały pochodziły od izraelskich sił bezpieczeństwa. Rzeczniczka Wysokiego komisarza NZ ds. praw człowieka Ravina Shamdasani podkreśliła, że „to niepokojące, że władze izraelskie nie przeprowadziły dochodzenia karnego”.
2 lipca palestyński prokurator prowadzący śledztwo ogłosił, że pocisk został przekazany zespołowi amerykańskich ekspertów do badań. Dwa dni później Departament Stanu USA wskazał, że testy przeprowadzone przez niezależnych ekspertów nie są jednoznaczne. Amerykańscy śledczy otrzymali „pełny dostęp” do śledztw prowadzonych zarówno przez Autonomię Palestyńską, jak i IDF. Ogłoszono także, że mieli dojść do wniosku, że ostrzał z pozycji wojska izraelskiego był prawdopodobnie odpowiedzialny za śmierć Sziren Abu Akili.
5 września 2022 IDF opublikowały wyniki własnego śledztwa, w których stwierdzono, że istnieje „duże prawdopodobieństwo”, że dziennikarka została „przypadkowo trafiona” ogniem wojskowym. Premier Izraela Ja’ir Lapid odrzucił wezwania do wszczęcia postępowania karnego.
W listopadzie 2022 roku ogłoszono, że Departament Sprawiedliwości USA wszczął dochodzenie w sprawie zabójstwa Sziren Abu Akili. Minister obrony Izraela Beni Ganc określił to śledztwo jako „poważny błąd”.

</doc>
<doc id="5384015" url="https://pl.wikipedia.org/wiki?curid=5384015" title="Boryszew (Sochaczew)">
Boryszew (Sochaczew)

Boryszew – część miasta, dzielnica miasta Sochaczew w województwie mazowieckim.
Historia.
Pierwsze ślady osadnictwa na teranie Boryszewa pochodzą z I i II wieku, świadczą o tym znalezione podczas badań wykopaliskowych monety rzymskie.
Szybki rozwój osadnictwa nastąpił na początku XX. wieku i związany jest z otwarciem w pobliżu dworca kolei Warszawsko-Kaliskiej w 1903 roku. Duża podaż siły roboczej, a przede wszystkim linia kolejowa ściągnęła znaczącego inwestora. 19 grudnia 1911 roku w Brukseli 103 udziałowców zawiązało Belgijską Spółkę Akcyjną z kapitałem zakładowym 5 mln franków belgijskich. Spółka ta otworzyła w Boryszewie 2 grudnia 1913 fabrykę sztucznego jedwabiu, zatrudniającą 600 osób. Po I wojnie światowej fabryka zajmowała się produkcją prochu karabinowego. W latach 30. w Boryszewie produktem flagowym stały się cementy dentystyczne marki „Borygo” (ich produkcja trwała aż do lat 50.).
Z dniem 1 października 1929 roku Boryszew przyłączono do Sochaczewa, spowodowało to wzrost ludności miasta o 1916 osób.
22 września 1939 w Boryszewie popełniono mord na polskich jeńcach wojennych przez żołnierzy niemieckiego Wehrmachtu w trakcie kampanii wrześniowej 1939 roku. Jego ofiarą padło 50 wziętych do niewoli żołnierzy bydgoskiego Batalionu Obrony Narodowej. 8 listopada 1940 roku dzięki staraniom PCK przeprowadzono ekshumację szczątków ofiar masakry w Boryszewie. Udało się wówczas zidentyfikować 20 zwłok. Wszystkie ciała przeniesiono na cmentarz w Kozłowie Biskupim.
Na początku 1940 roku na terenie fabryki w Boryszewie założono cywilny obóz dla Polaków. Przeciętnie więziono tam ok. 400 osób. Od 1941 roku w obozie umieszczano tylko jeńców radzieckich. W założeniu był to pokazowy obóz w którym wyniszczano więźniów poprzez głód i choroby. Zlikwidowano go na przełomie 1942/1943 roku.
Po zakończeniu działań wojennych w styczniu 1945 roku rozpoczyna się odbudowa fabryki. Zostaje wznowiona produkcja cementów dentystycznych i środków farmaceutycznych, a zamiast prochu zaczęto wytwarzać eter do narkozy, alkohol amylowy i olejki kosmetyczne. W dniu 24 października 1947 roku fabryka została przejęta przez Centralny Zarząd Przemysłu Chemicznego. W 1992 roku przedsiębiorstwo zostało sprywatyzowane, jego właścicielem jest spółka Boryszew SA. Spółka jest notowana w ramach indeksu WIG30 na warszawskiej Giełdzie Papierów Wartościowych.
W połowie lat 80. rozpoczęto budowę kościoła parafialnego. Kościół zbliżony formą do rotundy zbudowany został według projektu architekta dr. Grzegorza Figiela.
Kultura i rekreacja.
W dawnym Zakładowym Domu Kultury przy ul.15 Sierpnia 83 działa filia Sochaczewskiego Centrum Kultury, gdzie funkcjonują zespoły taneczne i muzyczne oraz odbywają się spektakle teatralne.
W dzielnicy Boryszew znajduje się zalew, powstały przez zalanie wyrobiska górniczego po odkrywkowej eksploatacji gliny, którą prowadziła pobliska cegielnia. Od 1982 roku zbiornikiem zarządza Polski Związek Wędkarski. Wokół zalewu znajdują się obecnie tereny rekreacyjne.
Sport.
W Boryszewie od 1997 roku działa klub sportowy Unia Boryszew.

</doc>
<doc id="5384016" url="https://pl.wikipedia.org/wiki?curid=5384016" title="Rad-224">
Rad-224

Rad-224 (symbol: 224Ra), znany również jako Thorium X (ThX) – naturalny izotop radu o czasie połowicznego rozpadu wynoszącym 3,64 dnia. 91.4% emitowanego przez niego promieniowania to promieniowanie alfa. Jest bezpośrednim produktem rozpadu toru, co zostało udowodnione w 1900 przez naukowca Ernesta Rutherforda.
Powstanie i rozpad.
Rad-224 powstaje w wyniku rozpadu toru-228 i rozpada się do radonu-220:
Właściwości fizyczne.
Jest naturalnym izotopem radu o wadze atomowej 224. W wyniku rozpadu wydziela promieniowanie, na które składają się promienie alfa (91,4%), beta (4,1%) i gamma (4,5%).
Historia.
Pierwiastek toru został odkryty w 1829 przez Jakoba Berzeliusa. Pod koniec XIX wieku Maria Curie udowodniła jego właściwości radioaktywne. W 1900 Ernest Rutherford wykazał, że Rad-224 (wówczas określany jako Thorium X) stanowi bezpośredni produkt rozpadu toru o krótkim czasie połowicznego rozpadu. 
W medycynie.
Między 1913 a 1916 niemiecki dermatolog, Joseph Jadassohn, postulował możliwe zastosowania nowego izotopu w leczeniu chorób skóry. Podawano go też go osobom cierpiącym na anemię. Po wybuchu II wojny światowej użycie Thorium X było szeroko rozpowszechnione wśród lekarzy w Europie i, w mniejszym stopniu, w Stanach Zjednoczonych. Do połowy XX wieku Rad-224 postrzegany był jako bezpieczny środek leczniczy. Używano go między innymi w terapii łuszczycy i łysienia plackowatego. Między 1930 a 1950 roztwór Thorium X był popularnym środkiem stosowanym na plamy "port-wine". 
W Niemczech od 1944 do 1964 wstrzykiwano bądź nakładano na skórę Thorium X pacjentom chorym na gruźlicę kości i chorobę Bechterewa. Produkt był dostępny pod nazwą handlową Peteosthor. W 1948 pediatra Heinz Spiess po przeprowadzeniu badań zauważył, że lek Peteosthor może być szkodliwy dla zdrowia. W latach 50. Spiessowi udało się doprowadzić do zaprzestania stosowania leku w terapii dzieci. Zaczęto przypuszczać, że terapia Radem-224 skutkuje zachorowalnością na raka podstawnokomórkowego skóry. W związku z tym zaczęto odchodzić od tego środka i ostatecznie zarzucono go w medycynie do końca lat 60. W latach późniejszych, po przebadaniu 800 osób leczonych Radem-224, wykazano, że u ponad 50 z nich kontakt z izotopem spowodował rozwinięcie się nowotworu kości.
Thorium X był także wykorzystywany w produkcji kosmetyków i artykułów codziennego użycia, m.in. niemieckiej radioaktywnej pasty do zębów Doramad.

</doc>
<doc id="5384017" url="https://pl.wikipedia.org/wiki?curid=5384017" title="Język tamaszeq">
Język tamaszeq



</doc>
<doc id="5384023" url="https://pl.wikipedia.org/wiki?curid=5384023" title="Theodor Blum">
Theodor Blum

Theodor Blum (ur. 25 września 1883 w Wiedniu, zm. 24 lipca 1962) – amerykański chirurg jamy ustnej pochodzenia austro-węgierskiego, pionier w zakresie znieczulenia miejscowego i stosowania promieniowania w stomatologii. Był założycielem The New York Institute of Clinical Oral Pathology. Był zaangażowany w próby leczenia robotnic United States Radium Corporation, znanych jako Radowe Dziewczyny. Przy tej okazji jako pierwszy użył w literaturze medycznej terminu "radium jaw (radowa szczęka)"
Młodość.
Urodził się 25 września 1883 w Wiedniu jako najmłodsze z jedenaściorga dzieci antykwariusza Maxa Bluma (1839–1900) i jego żony Elise z d. Kahn (1844-1904). W szkole osiągał dobre wyniki w nauce. Edukację średnią rozpoczął w 1894 roku w Wiedniu, a następnie przeniósł się do liceum w Kromau w Czechach. W 1904 zdobył średnie wykształcenie.
Do 1904 roku oboje jego rodzice zmarli. W tymże roku wyemigrował do Nowego Jorku. Tam utrzymywał bliskie kontakty ze swoim bratem Richardem, który był w Stanach już od dziesięciu lat i pracował jako stomatolog. Theodor zapisał się do New York College of Dentistry, którą to szkołę porzucił po dwóch tygodniach. Następny rok spędził, wykonując dorywcze prace i asystując w gabinecie dentystycznym brata. Tam m.in. nauczył się wykonywać zdjęcia rentgenowskie zębów, obsługiwać lampy rentgenowskie i wywoływać klisze. Wówczas zapoznał też innych dentystów, przede wszystkim dra M.L. Rheina, znanego nowojorskiego lekarza-stomatologa.
Kształcenie.
Wiosną 1906 wrócił do Europy i wyjechał do Wiednia, by studiować muzykę i historię sztuki. Latem tegoż roku postanowił jednak podjąć studia medyczne i stomatologiczne na Uniwersytecie Pensylwanii w Filadelfii, za namową M.L. Rheina. Po powrocie do Ameryki Theodor przeniósł się do Filadelfii i w 1906 roku wstąpił na uczelnię. Jego edukację w znacznym stopniu finansował brat
Blum ukończył kierunek stomatologiczny w 1909 roku. Na trzecim i ostatnim roku stomatologii jego stopnie wahały się od 85 do 97 na 100, z wyjątkiem chirurgii jamy ustnej; z niej uzyskał ocenę 59. Kontynuował studia na kierunku lekarskim, które ukończył w 1911. W międzyczasie ożenił się Berthą Roth, którą poznał w 1909 w Nowym Jorku.
Jeszcze w 1911 przystąpił do egzaminów komisyjnych stanu Nowy Jork, uzyskując prawo wykonywania zawodu lekarza. W marcu 1912 uzyskał stopień doktora medycyny. Po ukończeniu studiów udał się na kilka miesięcy do Europy. Ponownie w WIedniu, przez krótki czas asystował w gabinecie dra J. Robinsohna, eksperta w dziedzinie rentgenologii dentystycznej. Następnie przez trzy miesiące pobierał nauki w Berlinie u dra Fritza Willigera.
Kariera w zawodzie.
Blum w grudniu 1912 powrócił do Nowego Jorku; tam urodził mu się syn. Później Blum miał jeszcze dwie córki. Początkowo po powrocie pracował w gabinecie swojego brata. Przed końcem 1912 Blum został mianowany pomocnikiem chirurga jamy ustnej w New York Throat, Nose and Lung Hospital. Rok później został dyrektorem oddziału chirurgii jamy ustnej tego szpitala, i praktykował w nim przez dziesięć następnych lat. Rozpoczął też działalność w Harlem Dental Society.
W 1923 został szefem oddziału chirurgii jamy ustnej w United Israel Zion Hospital na Brooklynie. Tam zatrudniony był do 1925. Od 1929 do 1940 był chirurgiem jamy ustnej i dyrektorem oddziału w Sydenham Hospital. Równocześnie, od 1931 do 1942, pracował w Park East Hospital. W toku swojej kariery, obok wymienionych, był zatrudniony jeszcze w co najmniej pięciu jednostkach. Zajmował się także edukacją, m.in. w New York Post-Graduate Hospital i Columbia University.
Zmarł 24 lipca 1962.
Wkład w naukę.
Pierwszym znaczącym wkładem Bluma w chirurgię jamy ustnej było spopularyzowanie w Stanach Zjednoczonych stosowania znieczulenia miejscowego. Technika ta, wykonywana z użyciem prokainy, w Europie była stosowana od 1905. Blum po raz pierwszy zetknął się z nią podczas pobytu na Starym Kontynencie w 1912 roku. Po powrocie do USA wygłosił na jej temat odczyt w Harlem Dental Society. Przez następną dekadę Blum wygłosił serię odczytów i zanotował wiele publikacji w dziedzinie znieczulenia miejscowego. W 1913 roku w NY Throat, Nose and Lung Hospital przeprowadził pierwszy w historii USA kurs z tej techniki.
Blum postrzegany jest jako pionier dziedzinie wykorzystywania promieni rentgenowskich w stomatologii. W 1908 roku, jeszcze jako student, wygłosił na ten temat referat. Z racji praktyki nabytej w gabinecie brata i znajomości z Rheinem (obydwaj byli jednymi z pierwszych stomatologów w Stanach Zjednoczonych korzystających z aparatu rentgenowskiego), był w późniejszych latach ekspertem w kwestii rentgenologii.
Blum znany jest jako twórca terminu „radowej szczęki” ("radium jaw"), użytego przy okazji badania jednej z tzw. Radowych Dziewczyn, malarek cyferblatów, którym kazano wykorzystywać w pracy farbę zawierającą radioaktywny rad. Swoje spostrzeżenia na temat jej przypadku opublikował przy okazji studium w Journal of the American Dental Association w 1924. Był to jeden z pierwszych w amerykańskiej literaturze medycznej opisów objawów choroby popromiennej, nazywanych wówczas "radium necrosis (martwica radowa)".
Był współzałożycielem The New York Institute of Clinical Oral Pathology w 1932. W 1933 przekazał swoją pracownię medyczną na potrzeby tego stowarzyszenia. Przez lata Blum prowadził w ramach tegoż instytutu szkolenie adeptów chirurgii jamy ustnej. Działał w tej organizacji do momentu śmierci.
Był autorem ponad stu publikacji naukowych, prezesował licznym stowarzyszeniom eksperckim, m.in. Metropolitan Medical Society, New York Physicians Association, First District Dental Society i American Society of Oral Surgeons.
Rodzina.
Z pierwszą żoną, Berthą miał trójkę dzieci: Oscara, Elizabeth i Ruth. Jedną z jego wnuczek jest aktorka Tanya Roberts. Jego druga żona, Rosalie, zmarła w 1953.

</doc>
<doc id="5384024" url="https://pl.wikipedia.org/wiki?curid=5384024" title="Języczek czarnobrązowy">
Języczek czarnobrązowy

Języczek czarnobrązowy, pępówka czarnobrązowa ("Arrhenia obscurata" (D.A. Reid) Redhead, Lutzoni, Moncalvo &amp; Vilgalys) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Arrhenia, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy gatunek ten opisał w 1958 r. Derek Agutter Reid, nadając mu nazwę "Omphalina obscurata". Później zaliczany był do różnych rodzajów. Obecną, uznaną przez Index Fungorum nazwę, nadali mu Scott Alan Redhead, François M. Lutzoni, Jean-Marc Moncalvo i Rytas J. Vilgalys w 2002 r.
Synonimy:
W 2003 r. Władysław Wojewoda zaproponował polską nazwę pępówka czarnobrązowa dla naukowej nazwy "Omphalina obatra". Po przeniesieniu gatunku do rodzaju "Arrhenia" stała się ona niespójna z nazwą naukową. Spójną z nią nazwę polską podaje internetowy atlas grzybów.
Morfologia.
Średnica 0,8–2 cm, początkowo wypukły, potem pępkowaty, na koniec lejkowaty. Brzeg początkowo podwinięty, potem wyprostowany. Powierzchnia promieniście włókienkowata, włókienka ciemnobrązowe na bladoszarym tle. Jest higrofaniczny, w stanie wilgotnym, a także z wiekiem z wiekiem blednie do jasnoszarego, po wyschnięciu czasami ma satynowy połysk.
Wysokość 1–1,5 cm, grubość 1–3 mm, pusty, prosty lub wygięty, mniej więcej walcowaty. Powierzchnia naga, bladoszara na wierzchołku, przechodząca w szarobrązową ku podstawie, pokryta szarym kutnerem. Brak osłony częściowej.
Dość rzadkie, silnie zbiegające na trzon, o szerokości do 2 mm, początkowo średnioszare, z wiekiem brzegi czarniawe. Występują międzyblaszki 2–3 rzędu.
Cienki, o grubości około 1 mm, jasnoszary, niezmieniający barwy po uszkodzeniu, bez wyraźnego zapachu i smaku.
Zarodniki 6,5–9,0 × 3,5–5,0 µm, z przodu eliptyczne-podłużne, z profilu eliptyczne do łezkowatych, gładkie, cienkościenne,z niewyraźnym apiculusem, amyloidalne.
Języczek czarnobrązowy jest łatwy do przeoczenia, gdyż szarym kolorem bardzo upodabnia się do gleb, na których często występuje. Charakteryzuje się ciemnobrązowym, włókienkowatym, często lejkowatym kapeluszem i silnie zbiegającymi blaszkami. Może być mylony z podobnie ubarwionym języczkiem nadrzewnym ("Arrhenia epichysium"). Ten ostatni występuje jednak tylko na spróchniałym drewnie.
Występowanie i siedlisko.
Najwięcej stanowisk języczka czarnobrązowego podano w Europie. Występuje tu od południowych krańców Europy aż po archipelag Svalbard na północ od Półwyspu Skandynawskiego, brak go na Bałkanach. W Polsce do 2003 r. jedyne stanowisko podał Stanisław Domański w 1997 r. w Lasach Łochowskich. Nie znajduje się jednak na "Czerwonej liście roślin i grzybów Polski", według W. Wojewody występowanie języczka czarnobrązowego w Polsce nie jest znane, może nie być rzadki, a tylko mylony z innymi gatunkami i pomijany z powodu niewielkich rozmiarów. Aktualne stanowiska podaje internetowy atlas grzybów. Znajduje się w nim na liście gatunków zagrożonych i wartych objęcia ochroną.
Naziemny grzyb saprotroficzny. Występuje wśród traw na pastwiskach.

</doc>
<doc id="5384026" url="https://pl.wikipedia.org/wiki?curid=5384026" title="Arrhenia obscurata">
Arrhenia obscurata



</doc>
<doc id="5384027" url="https://pl.wikipedia.org/wiki?curid=5384027" title="Omphalina obscurata">
Omphalina obscurata



</doc>
<doc id="5384028" url="https://pl.wikipedia.org/wiki?curid=5384028" title="Pępówka czarnobrązowa">
Pępówka czarnobrązowa



</doc>
<doc id="5384029" url="https://pl.wikipedia.org/wiki?curid=5384029" title="Elżbieta Górska">
Elżbieta Górska

Elżbieta Jolanta Górska – polska językoznawczyni, profesor nauk humanistycznych, profesor Instytutu Orientalistyki Wydziału Filologicznego Uniwersytetu Jagiellońskiego.
Życiorys.
W 1978 ukończyła studia filologiczne na Uniwersytecie Jagiellońskim, 25 czerwca 1987 obroniła pracę doktorską "Zasady przemienności szyku w wieloatrybutywnych grupach nominalnych we współczesnym arabskim języku literackim", 15 listopada 2001 habilitowała się na podstawie pracy zatytułowanej "Studium kontrastywne składni arabskich i polskich współczesnych tekstów literackich". 2 grudnia 2016 uzyskała tytuł profesora nauk humanistycznych. Została zatrudniona na stanowisku profesora nadzwyczajnego w Instytucie Języka Angielskiego na Wydziale Filologicznym Uniwersytetu Śląskiego w Katowicach, oraz w Instytucie Filologii Orientalnej na Wydziale Filologicznym Uniwersytetu Jagiellońskiego.
Była prodziekanem i dziekanem Wydziału Filologicznego Uniwersytetu Jagiellońskiego, a także członkiem zarządu Polskiego Towarzystwa Orientalistycznego.
Jest członkiem Rady Dyscypliny Naukowej – Językoznawstwa Uniwersytetu Jagiellońskiego, Komisji Orientalistycznej Oddziału Polskiej Akademii Nauk w Krakowie i Komitetu Nauk Orientalistycznych PAN.
Awansowała na stanowisko profesora w Instytucie Orientalistyki na Wydziale Filologicznym Uniwersytetu Jagiellońskiego.

</doc>
<doc id="5384032" url="https://pl.wikipedia.org/wiki?curid=5384032" title="Ewa Szewczyk (prawnik)">
Ewa Szewczyk (prawnik)

Ewa Mariola Szewczyk – polska prawnik, dr hab. nauk prawnych, profesor uczelni Katedry Administracji Filii Uniwersytetu Zielonogórskiego w Sulechowie.
Życiorys.
Jest absolwentką Uniwersytetu Łódzkiego i Uniwersytetu Śląskiego w Katowicach, 28 czerwca 2002 obroniła pracę doktorską "Gwarancje procesowe strony w postępowaniu przed konsulem", 21 grudnia 2018 habilitowała się na podstawie pracy zatytułowanej "Remonstracja w prawie administracyjnym procesowym". Została zatrudniona na stanowisku docenta w Katedrze Prawa Administracyjnego, Nauk Administracyjnych i Społecznych na Wydziale Administracji Salezjańskiej Wyższej Szkole Ekonomii i Zarządzania w Łodzi, w Zakładzie Sądownictwa Administracyjnego na Wydziale Prawa i Administracji Uniwersytetu Łódzkiego, oraz w Instytucie Administracji i Turystyki Państwowej Wyższej Szkole Zawodowej w Sulechowie.
Pracowała w Instytucie Administracji na Wydziale Nauk Społecznych Akademii im. Jana Długosza w Częstochowie.
Jest profesorem uczelni Katedry Administracji Filii Uniwersytetu Zielonogórskiego w Sulechowie.

</doc>
<doc id="5384033" url="https://pl.wikipedia.org/wiki?curid=5384033" title="Mikrusek sambirański">
Mikrusek sambirański

Mikrusek sambirański ("Microcebus sambiranensis") – gatunek ssaka naczelnego z rodziny lemurkowatych, opisany na końcu XX wieku.
Budowa.
Zwierzę należy do średniej wielkości przedstawicieli swego rodzaju. Schwitzer "et al." podają następujące wymiary zwierzęcia: głowa i tułów mierzą od 11 do 12 cm; ogon jest dłuższy, osiągając od 13,4 do 14,5 cm; masa ciała wynosi 45 g.
Ciało mikruska sambirańskiego pokrywa gęste futro o długim włosie. Między oczami leży biała plama, charakterystyczna dla wszystkich mikrusków. Obok uwagę zwracają ciemne znaczenia otaczające oczy. Uszy i ciemię przybierają barwę bursztynu. Po grzbietowej stronie ciała jest ono jasne, czerwonawocynamonowe, dalej autorzy wspominają słabo zaznaczoną bursztynową linię pośrodkową, rozpoczynającą się pomiędzy ramionami i sięgającą koniuszka ogona. Grzbietowa linia występuje też u niektórych innych mikrusków, jak mikrusek szarobrązowy. Futro brzusznej strony ciała jest matowe, białobeżowe.
Systematyka.
Nowy gatunek opisali w 2000 Rasoloarison, Goodman i Ganzhorn. Epitet gatunkowy nawiązuje do miejsca występowania zwierzęcia. Jako miejsce typowe wskazali oni Madagaskar, prowincję Mahajanga, rezerwat Manongarivo, las Bekolosy. Wskazali również współrzędne geograficzne tego miejsca: 48 ° 16’ E i 14° 2’ S.
W obrębie gatunku nie wyróżnia się podgatunków. Populacja zamieszkująca lasy Mahilaka-Maromandia wskazana została jako potencjalnie odrębny gatunek mikruska.
Tryb życia.
Dane dotyczące trybu życia tego gatunku są skromne. Żyje on na drzewach. Aktywność przypada na noc. Nie wiadomo nic o jego przemieszczaniu się, areałach czy strukturze społecznej. Nie wiadomo również nic o rozrodzie. Długość pokolenia szacuje się na 5,6 roku.
Rozmieszczenie geograficzne.
Jak wszystkie gatunki lemurkowatych, mikrusek bongolaweński jest endemitem Madagaskaru. Ma niewielki zasięg występowania na północnym zachodzie wyspy. Wedle Schwitzera "et al." w zasadzie występuje na pewno wyłącznie w rezerwacie specjalnym Manongarivo, na północ od rzeki Andranomalaza i na południe od Sambirano. Przypuszcza się jednak, że zwierzę może zamieszkiwać również masyw Tsaratanana i półwysep Ampasindava, aczkolwiek byłyby to izolowane populacje. Późniejsze źródła wskazują już jego występowanie zarówno w Manongarivo, jak i na Ampasindava, podczas gdy przypuszczalnie może jeszcze zasiedlać lasy Mahilaka-Maromandia. Całkowity zasięg szacuje się na 1,522 km². Dolna granica wysokości życia gatunku to 300 m, podczas gdy górna 1600 m nad poziomem morza.
Ekologia.
Siedlisko mikruska sambirańskiego to lasy, zarówno suche, jak i wilgotne. Gatunek spotykano także w siedliskach zmodyfikowanych działalnością człowieka, w tym w lasach otaczających tereny rolnicze i w siedliskach zniszczonych przez ludzi, a nawet w ogrodach leżących blisko lasów wtórnych.
Schwitzer "et al." nie mają szczegółowych informacji na temat diety mikruska sambirańskiego. Jak piszą, prawdopodobnie konsumuje on owoce i owady, jak i przypuszczalnie inne elementy diety pozostałych mikrusków.
Zagrożenia i ochrona.
Gatunek objęto w I Załączniku CITES. IUCN, wskazując ograniczony zasięg występowania, jego rozczłonkowanie i dewastację siedlisk w tym obszarze, uznaje mikruska sambirańskiego za gatunek zagrożony wyginięciem. IUCN po raz pierwszy uwzględniła gatunek w 2013, 13 lat po jego opisie, ale nie przyznała mu żadnego statusu (NE, "not evaluated"). Pierwszy raz rozpoznała status w 2009 jako zagrożony, co powtórzyła w 2014 i w 2020.
Liczebności populacji nie poznano. Jednak spada ona. Wedle danych z 2009 gatunków w niewoli nie hodowano.
Wśród głównych zagrożeń dla istnienia gatunku Schwitzer "et al." podają dewastację jego środowiska zwłaszcza przez rolnictwo żarowe, wyręb drewna i produkcję węgla drzewnego. Występuje on w jednym tylko obszarze objętym ochronie, w rezerwacie Marongarivo. Całkowita powierzchnia zasięgu gatunku jest niewielka, z szacunki stanowią, że z uwagi na samą zmianę klimatu od 2000 do 2080 spadnie ona o prawie dwie trzecie pomimo znacznych spadków powierzchni madagaskarskich lasów w poprzednim wieku.

</doc>
<doc id="5384036" url="https://pl.wikipedia.org/wiki?curid=5384036" title="Theodor Friedrich Ludwig Nees von Esenbeck">
Theodor Friedrich Ludwig Nees von Esenbeck

Theodor Friedrich Ludwig Nees von Esenbeck (ur. 26 lipca 1787 w Reichelsheim, zm. 12 grudnia 1837 w Hyères) – niemiecki botanik, mykolog i farmakolog. Od 1820 r. nazywał się Nees von Esenbeck.
Urodził się w zamku Reichenberg w Reichelsheim. Uczył się botaniki w Gut Sickershausen. W latach 1805–1811 odbył staż u nadwornego aptekarza Ernsta Wilhelma Martiusa w Erlangen. W latach 1811–1816 pracował jako pomocnik w aptece w Bazylei, potem w Hanau. W 1817 r. dzięki protekcji zoologa Heinricha Kuhla został mianowany inspektorem ogrodu botanicznego w Lejdzie. Odegrał kluczową rolę w rozbudowie i przebudowie tego ogrodu. Podczas regionalnych badań florystycznych na wybrzeżach Holandii zebrał obserwacje o mchach i ich rozmnażaniu i napisał rozprawę „De muscorum propagatione commentatio”, za którą w 1818 r. otrzymał doktorat w Erlangen. W rozprawie tej po raz pierwszy opisał plemniki rodzaju "Sphagnum". Odkrycie to błędnie jednak przypisano jego bratu, a jego znaczenie dla rozmnażania płciowego mchów zostało rozpoznane dopiero w 1838 roku przez Franza Ungera. W 1819 r. jego brat mianował go inspektorem ogrodu botanicznego w Bonn. W tym też roku uzyskał habilitację pracą nad naturalnym systemem taksonomii grzybów „Radix plantarum mycetoidearum”.
Nees założył jedno z pierwszych laboratoriów farmaceutycznych dla dydaktyki uniwersyteckiej i prowadził ćwiczenia praktyczne dla lekarzy i farmaceutów. Jego praca chemiczno-farmaceutyczna i farmakologiczna, która ukazała się w „Annalen der Pharmazie” w latach 1822–1837, a także publikacja „Plantae officinales” (1821-30) i jego „Handbuch d. med.-farmaceutyczny. Botanika” (1832) wspierały rozwój farmacji jako dyscypliny uniwersyteckiej. Analiza leków i taksonomia roślin leczniczych były jego głównym osiągnięciem. Był współzałożycielem i pierwszym przewodniczącym „Stowarzyszenia Botanicznego nad środkowym i dolnym Renem”, promował szerokie badania florystyczne i inwentaryzację gatunków prowincji Ren w Prusach Wschodnich. Z powodu gruźlicy, która zabiła już jego żonę w 1836 roku, latem 1837 roku udał się do Bad Ems, gdzie uległ chorobie.
Jego osiągnięcia w botanice zostały przyćmione przez osiągnięcia jego brata Christiana Gottfrieda Daniela Nees von Esenbecka, a także z nimi mylone, zwłaszcza w zakresie grzybów, mchów i ich rozmnażania.
W nazwach naukowych opisanych przez niego taksonów dodawany jest skrót jego nazwiska T. Nees.

</doc>
<doc id="5384038" url="https://pl.wikipedia.org/wiki?curid=5384038" title="Mieszki włosowe">
Mieszki włosowe



</doc>
<doc id="5384047" url="https://pl.wikipedia.org/wiki?curid=5384047" title="Jan Eysymontt (pułkownik)">
Jan Eysymontt (pułkownik)



</doc>
<doc id="5384049" url="https://pl.wikipedia.org/wiki?curid=5384049" title="Stefan Biskupski (1881-1958)">
Stefan Biskupski (1881-1958)



</doc>
<doc id="5384051" url="https://pl.wikipedia.org/wiki?curid=5384051" title="Gledjon Rehovica">
Gledjon Rehovica

Gledjon Rehovica (ur. 21 grudnia 1977 w Beracie) – deputowany do Zgromadzenia Albanii z ramienia Socjalistycznego Ruchu Integracji.
Życiorys.
Ukończył studia z zakresu nauk politycznych na Uniwersytecie Tirańskim.
W 2013 roku w wyniku wyborów parlamentarnych uzyskał mandat deputowanego do Zgromadzenia Albanii z ramienia Socjalistycznego Ruchu Integracji, w wyborach z 2017 roku uzyskał reelekcję.

</doc>
<doc id="5384056" url="https://pl.wikipedia.org/wiki?curid=5384056" title="André Bord">
André Bord

André Bord (ur. 30 listopada 1922 w Strasburgu, zm. 13 maja 2013 w Holtzheim) – francuski polityk, samorządowiec i działacz sportowy, uczestnik II wojny światowej. Deputowany krajowy i poseł do Parlamentu Europejskiego, sekretarz stanu oraz minister ds. kombatantów (1972–1973).
Życiorys.
Pochodził z rodziny robotniczej, syn górnika Alphonse’a i Marie-Anne Sigrist. Ze względów materialnych wcześnie przerwał naukę, rozpoczynając pracę jako sprzedawca książek. W młodości należał do skautów i trenował koszykówkę. W 1939 uciekł z rodziną do Dordogne, rok później powrócił do Strasburga. W 1941 przedostał się do Wolnej Francji, gdzie rozpoczął działalność w grupach ruchu oporu m.in. jako łącznik między Lyonem a Dordogne. W 1943 aresztowany przez Gestapo, wypuszczono go jednak ze względu na brak dowodów. W maju 1944 ponownie aresztowany i osadzony w Périgueux, skąd udało mu się zbiec. Został zaocznie skazany na karę śmierci przez sąd wojenny w Limoges. Dołączył do samodzielnej brygady Alzacja–Lotaryngia założonej przez André Malraux. Uczestniczył w walkach z 2 Dywizją Pancerną SS „Das Reich” i wyzwoleniu Périgueux, a następnie w starciach pod Ballersdorf, Dannemarie, Altkirch i Gerstheim, a pod koniec wojny działał w sztabie generalnym. Po odmowie objęcia służby w Illkirch-Graffenstaden zwolniony ze służby.
W 1946 powrócił do kraju, pracował następnie w księgarni i w przedsiębiorstwie transportowo-nawigacyjnym na Renie. Był założycielem klubu sportowego AS Meinau, który stał się później częścią RC Strasbourg. W 1947 podjął działalność polityczną w środowisku gaullistowskim, został etatowym działaczem partyjnym. Należał m.in. do Zgromadzenia Ludu Francuskiego Unii na rzecz Nowej Republiki, Unii Demokratycznej Pracy, Unii Demokratów na rzecz Republiki (sekretarz generalny w latach 1975–1976) i Zgromadzeniu na rzecz Republiki (członek władz centralnych). Zajmował stanowiska radnego (1959–1989) i zastępcy mera Strasburga (1959–1965, 1967–1971), przewodniczącego rady departamentu Dolny Ren (1967–1979) oraz regionu Alzacja (1973–1977). W latach 1958–1966 i 1978–1981 zasiadał w Zgromadzeniu Narodowym, reprezentował też Francję w Parlamencie Europejskim (1961–1966). Od stycznia 1966 do lipca 1972 pozostawał sekretarzem stanu w ministerstwie spraw wewnętrznych. Od lipca 1972 do lutego 1974 był ministrem odpowiedzialnym za weteranów i ofiary wojny, następnie pełnił funkcję sekretarza stanu z tym samym zakresem obowiązków (marzec 1974–wrzesień 1977) oraz odpowiedzialnego za relacje z parlamentem (wrzesień 1977–kwiecień 1978). Od 1981 doradca Jacques’a Chiraca ds. europejskich. W 1982 został posłem do Parlamentu Europejskiego w miejsce André Fantona, przystąpił do Europejskich Postępowych Demokratów. Od 1979 do 1985 pełnił funkcję szefa klubu piłkarskiego RC Strasbourg, kierował także jego innymi sekcjami sportowymi. Zasiadał w składzie różnych organów promujących współpracę francusko-niemiecką, a także organizacji kombatanckich oraz instytucji kulturalnych i regionalnych.
Dwukrotnie żonaty (z Germaine Fend i Francine Heisserer), miał dwóch synów z pierwszego małżeństwa.
Odznaczenia.
Odznaczony m.in. Legią Honorową II klasy (2006), Orderem Narodowym Zasługi I klasy (2012), Medalem Wojskowym, Krzyżem Wojennym (za lata 1939–1945), Medalem Ruchu Oporu oraz Złotym Medalem Młodzieży i Sportu, a także odznaczeniami zagranicznymi, m.in. Orderem Zasługi Republiki Federalnej Niemiec (Krzyż Wielkiego Oficera w 1975, Krzyż Wielki II Klasy w 2003).

</doc>
<doc id="5384058" url="https://pl.wikipedia.org/wiki?curid=5384058" title="Państwowa Inspekcja Gazownicza (PRL)">
Państwowa Inspekcja Gazownicza (PRL)

Państwowa Inspekcja Gazownicza – jednostka organizacyjna Ministerstwa Górnictwa, Ministerstwa Górnictwa Węglowego istniejąca w latach 1953–1972, powołana w celu zapewnienia racjonalnego i oszczędnego użytkowania gazu oraz zapobieżenia jego marnotrawstwu. Ponadto Inspekcja sprawowała nadzór i kontrolę nad przestrzeganiem przez zakłady przemysłowe wykorzystanie gazu mocnego (wysokokalorycznego), zapobiegała jego marnotrawstwu oraz kontrolowała  właściwe wykorzystanie urządzeń produkcyjnych, przesyłowych i pomiarowych w zakładach przemysłowych dostarczających i odbierających gaz.
Powołania Inspekcji.
Na podstawie uchwały Prezydium Rządu z 1953 r. w sprawie utworzenia Państwowej Inspekcji Gazowniczej ustanowiono Inspekcję. Powołanie Inspekcji pozostawało w związku uchwałą Prezydium Rządu z 1952 r. w sprawie zasad użytkowania gazu. Inspekcja wchodziła w skład Centralnego Zarządu Gazownictwa i podlega jego dyrektorowi.
Państwowa Inspekcja Gazownicza podlegała Ministrowi Górnictwa.
Zadania Inspekcji.
Zadaniem Inspekcji było:
Wykonywanie kontroli.
Kontrolę gospodarki gazem u odbiorców Inspekcja wykonywano przez sprawdzanie:
Kontrolę gospodarki gazem u dostawców gazu do sieci dalekosiężnej Inspekcja wykonywała przez sprawdzanie zgodności obliczania ilości gazu oddawanego do sieci dalekosiężnej z zasadami racjonalnej gospodarki gazem. Dostawcy i odbiorcy gazu obowiązani byli umożliwić organom Inspekcji wgląd do wszelkich materiałów dotyczących gospodarki gazem oraz ułatwić dostęp do wszelkich urządzeń gazowych, znajdujących się na terenie kontrolowanych zakładów.
Kontrola i nadzór Inspekcji z 1954 r..
Nadzór i kontrola obejmowała w szczególności:
Uprawnienia Inspekcji z 1954 r..
Organy Państwowej Inspekcji Gazowniczej przy wykonywaniu kontroli mieli prawo wstępu do zakładów przemysłowych użytkujących lub dostarczających gaz. Dostawcy i odbiorcy gazu zobowiązani byli na żądanie organów Inspekcji  udostępnić im wszelkie materiały dotyczące gospodarki gazem oraz ułatwić dostęp do wszelkich urządzeń gazowych.
W przypadku stwierdzenia w czasie kontroli rażącego uchybienia w zakresie prawidłowości gospodarki gazem organ Państwowej Inspekcji Gazowniczej mógł - w celu zapobieżenia grożącemu niebezpieczeństwu lub poważnej szkodzie - wystąpić do kierownika kontrolowanego zakładu przemysłowego z wnioskiem o wydanie doraźnych zarządzeń w sprawie natychmiastowego usunięcia stwierdzonych uchybień.
Zniesienie Inspekcji.
Na podstawie uchwały Rady Ministrów z 1972 r. w sprawie utraty mocy obowiązującej niektórych uchwał Rady Ministrów, Prezydium Rządu, Komitetu Ekonomicznego Rady Ministrów i Komitetu Ministrów do Spraw Kultury, ogłoszonych w Monitorze Polskim zlikwidowano Inspekcję.

</doc>
<doc id="5384060" url="https://pl.wikipedia.org/wiki?curid=5384060" title="Pacuki">
Pacuki

Pacuki (, "Pacuki"; , "Pacuki") – wieś na Białorusi, w obwodzie grodzieńskim, w rejonie lidzkim, w sielsowiecie Bielica.
Historia.
W XIX i w początkach XX w. folwark położony w Rosji, w guberni wileńskiej, w powiecie lidzkim.
W dwudziestoleciu międzywojennym kolonia leżąca w Polsce, w województwie nowogródzkim, w powiecie lidzkim, w gminie Bielica. W 1921 miejscowość liczyła 48 mieszkańców, zamieszkałych w 9 budynkach, w tym 25 Białorusinów i 23 Polaków. 38 mieszkańców było wyznania prawosławnego i 10 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5384062" url="https://pl.wikipedia.org/wiki?curid=5384062" title="Piszczowce">
Piszczowce

Piszczowce (, "Piszczowcy"; , "Piszczowcy") – wieś na Białorusi, w obwodzie grodzieńskim, w rejonie lidzkim, w sielsowiecie Bielica.
Historia.
W XIX i w początkach XX w. folwark położony w Rosji, w guberni wileńskiej, w powiecie lidzkim.
W dwudziestoleciu międzywojennym kolonia leżąca w Polsce, w województwie nowogródzkim, w powiecie lidzkim, w gminie Bielica. W 1921 miejscowość liczyła 46 mieszkańców, zamieszkałych w 7 budynkach, w tym 35 Polaków i 11 Białorusinów. 35 mieszkańców było wyznania rzymskokatolickiego i 11 prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5384064" url="https://pl.wikipedia.org/wiki?curid=5384064" title="Bożenna Dembowska-Bagińska">
Bożenna Dembowska-Bagińska

Bożenna Małgorzata Dembowska-Bagińska (ur. 1954) – polska lekarka, specjalistka w zakresie hematologii i onkologii dziecięcej, pediatrii.
Życiorys.
Bożenna Dembowska-Bagińska w Instytucie Matki i Dziecka uzyskała specjalizację w zakresie pediatrii (1984), chemioterapii i oknologii klinicznej (1994), zaś w Instytut „Pomnik – Centrum Zdrowia Dziecka” (IPCZD) w zakresie onkologii dziecięcej oraz hematologii. W 1990 doktoryzowała się w specjalności onkologia w Instytucie Matki i Dziecka na podstawie napisanej pod kierunkiem Józefa Bożka dysertacji "Wyniki leczenia guzów Wilmsa u dzieci w oparciu o materiał Kliniki Onkologii Dzieci i Młodzieży Instytutu Matki i Dziecka za lata 1962–1985". W 2009 habilitowała się w IPCZD w oparciu o dorobek naukowy, w tym dzieła "Ocena stanu zdrowia oraz problemów psychospołecznych dzieci i młodzieży po leczeniu złośliwych nowotworów ośrodkowego układu nerwowego".
W latach 1981–1996 zawodowo związana z Instytutem Matki i Dziecka, gdzie była m.in. zastępczynią ordynatora kliniki onkologii dziecięcej. W 1996 rozpoczęła pracę w IPCZD, pełniąc funkcję zastępczyni ordynatora Oddziału Onkologii (1996–2010) oraz Oddziału Onkologii Dziecięcej (2010–2014). Od 2014 ordynatorka Oddziału Onkologii. Od grudnia 2018 zastępczyni dyrektora IPCZD ds. klinicznych.
Członkini Polskiego Towarzystwa Onkologii i Hematologii Dziecięcej, Polskiego Towarzystwa Onkologii Klinicznej, , Rady Naukowej Wojskowego Instytutu Medycznego w Warszawie, wiceprzewodnicząca Rady Naukowej IPCZD.
W 2022 „za wybitne zasługi dla rozwoju medycyny, za osiągnięcia w pracy naukowej” została odznaczona Krzyżem Oficerskim Orderu Odrodzenia Polski.

</doc>
<doc id="5384066" url="https://pl.wikipedia.org/wiki?curid=5384066" title="Sidorowce (obwód grodzieński)">
Sidorowce (obwód grodzieński)

Sidorowce (, "Sidaraucy"; , "Sidorowcy") – wieś na Białorusi, w obwodzie grodzieńskim, w rejonie lidzkim, w sielsowiecie Bielica.
Historia.
W XIX i w początkach XX w. folwark położony w Rosji, w guberni wileńskiej, w powiecie lidzkim.
W dwudziestoleciu międzywojennym kolonia leżąca w Polsce, w województwie nowogródzkim, w powiecie lidzkim, w gminie Bielica. W 1921 miejscowość liczyła 41 mieszkańców, zamieszkałych w 8 budynkach. Wszyscy oni byli Polakami wyznania rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5384069" url="https://pl.wikipedia.org/wiki?curid=5384069" title="Jerzy Fidler">
Jerzy Fidler

Jerzy Fidler, ps. „Jerzy”, „Franciszek”, „Witek”, „Urban” (ur. 17 sierpnia 1906 w Łodzi, zm. 20 marca 1982) – polski robotnik, polityk, dyplomata.
Życiorys.
Syn Adama (Arona). Miał wykształcenie podstawowe. W latach 1921–1923 goniec w Składzie Towarów Włókienniczych w Łodzi. W latach 1923–1932 robotnik malarski na terenie Łodzi. Od 1923 działał w Komunistycznym Związku Młodzieży Polskiej. Od 1926 do 1938 należał do Komunistycznej Partii Polski – w 1928 został sekretarzem Wydziału Wojskowego Okręgowego oraz członkiem Komitetu Łódzkiego KPP. W latach 1932–1936 był osadzony z powodów politycznych. Od 1936 do 1937 pracował jako deseniarz w Zakładzie Malarskim w Łodzi, a dalej do 1938 prasowacz w przemyśle konfekcyjnym.
W latach 1940–1945 służył w wojsku francuskim. Przebywał w obozie jenieckim. Od 1945 do 1946 administrator Rady Narodowej Polaków we Francji, która reprezentowała i koordynowała działalność organizacji, które opowiedziały się za Polską Ludową. W 1945 wstąpił do Polskiej Partii Robotniczej. Należał też do Francuskiej Partii Komunistycznej. Od 1946 do 1948 sekretarz Komisji Mieszanej ds. Repatriacji w Paryżu. Od 21 marca 1949 do 25 listopada 1949 był wicekonsulem RP w Lille. Od 10 grudnia 1949 do grudnia 1951 kierownik Wydziału Oświatowo-Emigracyjnego w Ambasadzie RP w Paryżu. Był sekretarzem POP PZPR na placówkach we Francji. 5 grudnia 1953 do 1957 Konsul PRL w Ostrawie. Od 1957 do 1963 był naczelnikiem Wydziału Śródziemnomorskiego w Departamencie IV Ministerstwa Spraw Zagranicznych. W latach 1963–1967 radca Ambasady PRL w Bukareszcie. W 1968 przeszedł na rentę.
W 1955 został odznaczony Medalem 10-lecia Polski Ludowej.

</doc>
<doc id="5384077" url="https://pl.wikipedia.org/wiki?curid=5384077" title="Puchar Świata w lotach narciarskich 2022/2023">
Puchar Świata w lotach narciarskich 2022/2023

Puchar Świata w lotach narciarskich 2022/2023 – 26. edycja Pucharu Świata w lotach narciarskich (stanowiącego część Pucharu Świata w skokach narciarskich), która rozpoczęła się 28 stycznia 2023 w Bad Mitterndorf, a zakończy się 2 kwietnia 2023 w Planicy. Zaplanowano rozegranie 6 konkursów indywidualnych oraz 1 drużynowego.
Kalendarz zawodów.
Legenda:
Skocznie.
W tabeli podano rekordy skoczni obowiązujące przed rozpoczęciem Pucharu Świata w lotach narciarskich 2022/2023 lub ustanowione bądź wyrównane w trakcie jego trwania (wyróżnione wytłuszczeniem).

</doc>
<doc id="5384081" url="https://pl.wikipedia.org/wiki?curid=5384081" title="Bartosz Głowacki (akordeonista)">
Bartosz Głowacki (akordeonista)

Bartosz Głowacki (ur. 1992) – polski akordeonista.
Biografia.
Bartosz Głowacki urodził się w 1992 i pochodzi z Zagórza. Kształcił się w pobliskim Sanoku, gdzie ukończył naukę w Państwowej Szkole Muzycznej I i II st. im. Wandy Kossakowskiej oraz w 2011 w I Liceum Ogólnokształcącym im. Komisji Edukacji Narodowej w Sanoku. W sanockiej PSM był uczniem Grzegorza Bednarczyka i prof. Andrzeja Smolika.
W 2009 został zwycięzcą konkursu Telewizji Polskiej „Młody Muzyk Roku” i reprezentował Polskę w Konkursie Eurowizji dla Młodych Muzyków w Wiedniu w 2010. W 2011 zdał do Królewskiej Akademii Muzycznej w Londynie, gdzie 2016 ukończył z wyróżnieniem studia w klasie Owena Murraya. W 2018 wziął udział w Bromsgrove Festival, zdobywając Sir John Manduell Prize.
Akordeonista występował m.in. z orkiestrami: The Royal Opera House, London Symphony Orchestra, London Sinfonietta. Wraz z innymi muzykami tworzy zespół Deco Ensemble.
Prof. Jerzy Mądrawski dedykował Bartoszowi Głowackiemu "Trzy utwory na akordeon" w 2020.

</doc>
<doc id="5384082" url="https://pl.wikipedia.org/wiki?curid=5384082" title="Mata Montana">
Mata Montana

Mata Montana – singel polskiego rapera, Maty z albumu 100 dni do matury. Wydawnictwo w formie digital download ukazało się 3 października 2019 roku na kanale SBM Label. Tekst utworu został napisany przez Michała Matczaka.
Singiel został zarejestrowany w studiu "NoBoCoTo Studio", w Warszawie. Za mix/mastering odpowiada Yah00 – Janusz Walczuk.
Nagranie osiągnęło status podwójnej platynowej płyty.

</doc>
<doc id="5384085" url="https://pl.wikipedia.org/wiki?curid=5384085" title="Jimmy McGrory">
Jimmy McGrory

James Edward McGrory (ur. 26 kwietnia 1904 w Glasgow, zm. 20 października 1982 tamże) – szkocki piłkarz, który występował na pozycji napastnika, reprezentant Szkocji. 
Karierę rozpoczynał w St Roch's Boys Guild, skąd w 1922 przeniósł się do Celtic FC. Tam spędził 15 lat, stając się klubową legendą. Z 522 golami jest najskuteczniejszym piłkarzem w historii Celticu, a z 62 golami, strzelonymi w 46 meczach dzierży rekord za największą liczbę bramek w jednym sezonie w historii klubu (sezon 1927/1928). W ciągu swojej kariery zanotował 55 hat-tricków, z czego 48 w Scottish Football League, a 7 w Pucharze Szkocji. W sezonie 1923/1924 przebywał na wypożyczeniu w Clydebank. 
Po zakończeniu kariery piłkarskiej, w 1937 został trenerem Kilmarnock. W 1945 powrócił do Celticu, który trenował przez 20 lat.
Dzieciństwo.
Jimmy McGrory urodził się w Glasgow jako dziecko Henry'ego McGrory'ego oraz Catherine Coll, Irlandzkich Katolików, którzy wyemigrowali z Ulster. W wieku 14 lat zapisał się do juniorów klubu St Roch's. 
Kariera klubowa.
St Roch's.
Karierę seniorską rozpoczął w 1921 w St Roch's. W pierwszym sezonie (1921/1922) razem z klubem wygrał mistrzostwa Szkocji juniorów, a także juniorski Puchar Szkocji.
Celtic FC.
Pomimo zainteresowania innych klubów ostatecznie to Celtic FC podpisał z nim profesjonalny kontrakt. Debiut w nowym klubie zanotował 20 stycznia 1923 w przegranym 1:0 meczu z Third Lanark. Swoją pierwszą bramkę strzelił 3 lutego w meczu przeciwko Kilmarnock (3:4). W pierwszym sezonie łącznie rozegrał cztery spotkania, w których strzelił jedną bramkę. W sezonie 1923/1924 przebywał na wypożyczeniu do Clydebank, w którym strzelił 16 goli w 33 meczach. 
Sezon 1924/1925.
Pierwszą bramkę w sezonie 1924/1925 strzelił w starciu przeciwko Falkirk (2:1). 20 września w meczu Pucharu Glasgow z Third Lanark (4:2) strzelił swojego pierwszego hat-tricka dla Celticu. Tydzień później zanotował kolejnego hat-tricka–tym razem przeciwko drużynie Motherwell w ramach ligi szkockiej. W meczu Pucharu Szkocji przeciwko Third Lanark (5:1), który został rozegrany 24 stycznia 1925, McGrory popisał się strzeleniem czterech bramek. 24 lutego 1925 ponownie zdobył 3 trafienia, a ligowy mecz przeciwko Hamilton Academical zakończył się zwycięstwem 4:0. 1 kwietnia zdobył cztery gole przeciwko Falkirk. 11 kwietnia 1925 w meczu finałowym Pucharu Szkocji z Rangers strzelił zwycięskiego gola (na 2:1), tym samym zdobywając swoje pierwsze trofeum w seniorskiej karierze. Łącznie w sezonie 1924/1925 strzelił 30 bramek, rozgrywając 36 spotkań, z czego 17 goli w 25 meczach w lidze, a aż 11 w 8 meczach krajowego pucharu. 
Sezon 1925/1926.
Sezon rozpoczął od strzelenia trzech bramek zespołowi Hibernian (5:0). 10 października 1925 strzelił jedynego gola dla Celticu, a jego drużyna przegrała z 1:2 z Clyde w finale Pucharu Glasgow. 4 stycznia 1926 strzelił hat-tricka w meczu Scottish Football League z Patrick Thistle (4:0). Kolejnego hat-tricka zanotował 9 marca 1926 w wygranym 6:1 spotkaniu z St. Mirren. W sezonie 1925/1926 ze swoim zespołem wygrał ligę, a łącznie w sezonie rozegrał 52 mecze i strzelił 49 bramek (w tym 35 w lidze). 
Sezon 1926/1927.
14 sierpnia 1926 strzelił pierwszą bramkę w swoim pierwszym występie w nowym sezonie, a mecz przeciwko Kilmarnock zakończył się zwycięstwem 3:2. 28 sierpnia zdobył 4 trafienia w meczu ligi szkockiej przeciwko Quenn's Park (6:1). 9 października strzelił jedyną bramkę finałowego meczu o Puchar Glasgow z Rangers. Dwa tygodnie później strzelił 5 bramek w wygranym 6:1 spotkaniu z Aberdeen. 20 listopada strzelił 4 bramki w ramach ligi w meczu z Dunfermline Athletic. W następnym meczu przeciwko Dundee United (7:2) strzelił 5 bramek. Cztery bramki strzelił 5 lutego w wygranym 6:3 meczu pucharowym z Brechin City. Trzykrotnie pokonał bramkarza w meczu ligi z Hamilton Academical, który zakończył się remisem 3:3. 26 lutego zdobył cztery bramki w meczu ligowym z St. Mirren (6:2). Z 48 bramkami po raz pierwszy został królem strzelców Scottish Division One, jednak pomimo jego skuteczności, Celtic zakończył rozgrywki na 3. miejscu. Łącznie w sezonie zanotował 8 hat-tricków, z czego 7 w lidze, a jeden w Pucharze Szkocji. Sezon zakończył z 59 trafieniami, które zanotował występując w 41 meczach. 
Po znakomitym sezonie, McGrory stał się pożądanym zawodnikiem. Z ofertą dla McGrory'ego wystąpił angielski klub Arsenal, który zaoferował 10 tys. funtów szterlingów. W sierpniu Celtic zaakceptował warunki proponowane przez angielski zespół. Nie zgodził się jednak sam zawodnik, któremu później obniżono zarobki z 9 funtów do 8. 
Sezon 1927/1928.
13 sierpnia 1927 strzelił gola w meczu Scottish Football League z Hibernian (3:0). 26 września 1927 w meczu półfinałowym Pucharu Glasgow przeciwko Third Lanark (7:0) strzelił 5 bramek. 29 października strzelił 4 bramki w meczu przeciwko St. Mirren. 10 grudnia w meczu ligi przeciwko St. Johnstone (5:3) strzelił 3 gole. Od 3 stycznia do 14 stycznia, w 3 meczach z rzędu, zanotował trzykrotnie hat-tricka: z Quenn's Park (3:1), z Falkirk (3:1), a meczu z Dunfermline Athletic ustanowił rekord w szkockim i angielskim futbolu, bowiem strzelił 8 bramek. 4 lutego 1928 zanotował kolejnego hat-tricka; w meczu Pucharu Szkocji z Keith (6:1). Ósmego hat-tricka w sezonie strzelił 6 marca 1928 z Hamilton Academical, a jego drużyna wygrała 4:0. W sezonie ligowym został drugi raz królem strzelców strzelając 47 goli, a łącznie zdobył rekordowe 62 gole. Pomimo znakomitej gry Celtic zajął drugie miejsce w lidze, a także przegrał finał Pucharu Szkocji.
Sezon 1928/1929.
Sezon rozpoczął od strzelenia w meczu z Dundee (1:0), który został rozegrany 11 sierpnia 1928. W kolejnym meczu, rozegranym tydzień później z Airdrieonians, McGrory skompletował hat-tricka. 6 października 1928 strzelił gola w wygranym 2:0 finale Pucharu Glasgow przeciwko Quenn's Park. W pierwszym meczu 1929 roku, rozegranym 19 stycznia z Arthurlie, Jimmy strzelił trzy gole. 19 lutego 1929 w meczu ligi szkockiej z Hamilton Academical (3:0) ponownie strzelił 3 gole. Pomimo dobrej skuteczności, jaką w sezonie 1928/1929 wykazywał McGrory: 42 gole w 34 meczach, Celtic zajął 2. miejsce w lidze, a także przegrał półfinał Pucharu Szkocji, odpadając z Rangers (0:1).
Sezon 1929/1930.
Pierwszy mecz sezonu 1929/1930 rozegrał 10 sierpnia w ramach Scottish Football League z Heart of Midlothain (2:1), w którym strzelił dwie bramki dla swojego zespołu. 31 sierpnia strzelił trzy gole przeciwko Hamilton Academical (3:2), przedłużając serię meczów z golem do trzech. 28 września oraz 5 października ponownie zanotował trzy trafienia strzelając przeciwko: Ayr United i Falkirk i tym samym ustanawiając ostateczną liczbę meczów z golem na siedem. 16 października wystąpił w powtórzonym finale Pucharu Glasgow z Rangers, który zakończył się porażkę 0:4. 23 listopada w meczu z St. Johnstone strzelił 3 bramki i tym samym przerwał passę 6 meczów bez strzelonej bramki. 29 marca w ligowym spotkaniu przeciwko St. Johnstone trzykrotnie trafił do siatki, a jego gole pozwoliły Celticowi wygrać starcie 6:2. W sezonie łącznie strzelił 41 bramek (w tym 32 bramki w lidze), jednak pomimo tego Celtic ponownie nie zdobył żadnego trofeum, plasując się w lidze na 2. pozycji, a także przegrywając mecz Pucharu Szkocji z St. Mirren na etapie 3. rundy. 
Sezon 1930/1931.
Z powodu kontuzji, pierwszy mecz rozegrał dopiero 20 września. Pierwsze bramki strzelił w październiku, w którym, w swoim czwartym meczu strzelił hat-tricka, a w następnym wygranym 2:1 spotkaniu o Puchar Glasgow strzelił bramkę. Drugiego hat-tricka udało mu się skompletować 20 grudnia w meczu ligi z Kilmarnock (3:0). 10 stycznia 1931 w meczu z East Fife, wygranym przez "The Celts" 9:1, Jimmy McGrory strzelił 5 goli. 14 lutego w meczu 3. rundy Pucharu Szkocji z Morton (4:1) strzelił 3 gole. 4 marca w meczu 28. kolejki szkockiej ligi z Motherwell zanotował 4 trafienia. Taki sam dorobek osiągnął 21 marca w starciu przeciwko Cowdenbeath (6:0). 11 kwietnia zdobył gola w meczu finałowym Pucharu Szkocji z Motherwell. Mecz zakończył się jednak remisem, dlatego rozegrano drugi mecz, w którym Celtic wygrał 4:2, a McGrory zanotował dublet. Ostatniego hat-tricka w sezonie zanotował 25 kwietnia, kiedy Celtic wygrał 3:0 z Leith Atletic. Łącznie w sezonie 1930/1931 strzelił 47 goli, rozgrywając 38 meczów. Zdobył Puchar Szkocji, a w lidze uplasował się na drugim miejscu, gdzie zdobył dwa punkty mniej niż mistrz – Rangers. 
Sezon 1931/1932.
Sezon 1931/1932 McGrory rozpoczął od strzelenia dwóch goli w meczu rozegranym 8 sierpnia przeciwko Leith Athletic (3:0). 26 sierpnia 1931 w meczu przeciwko Cowdenbeath (7:0) strzelił 4 bramki. W kolejnym meczu, rozegranym 29 sierpnia przeciwko Hamilton Academical, McGrory zanotował 3 trafienia, a Celtic wygrał to spotkanie 6:1. 5 grudnia 1929 strzelił 3 bramki w meczu ligi z Third Lanark (5:0). 19 grudnia popisał się instyktem strzeleckim, strzelając 4 gole w starciu z Leith Athletic. 
Z powodu kontuzji McGrory pauzował od stycznia do kwietnia. Jego absencja oraz śmierć bramkarza Celticu, Johna Thompsona przełożyła się na wyniki: Celtic zakończył rozgrywki ligowe na 3. miejscu. Skutkiem kontuzji była mała liczba meczów, w których Jimmy McGrory wystąpił: 28 meczów; w samej lidze rozegrał 22 mecze z 38 możliwych. Sezon zakończył z 30 golami.
Sezon 1932/1933.
13 sierpnia 1932 rozegrał pierwszy mecz nowego sezonu przeciwko Aberdeen, w którym strzelił gola. 21 stycznia 1933 zanotował swojego hat-tricka, a mecz Dunfermline Athletic zakończył się zwycięstwem 7:1. 22 marca w powtórzonym meczu półfinału Pucharu Szkocji z Heart of Midlothain strzelił gola, a jego drużyna awansowała do finału, wygrywając 2:1. 25 marca w meczu 34. kolejki Scottish Football League z Cowdenbeath (5:1) skompletował drugi raz trzy gole. 15 kwietnia rozegrał mecz finału Pucharu Szkocji z Motherwell. McGrory został bohaterem tego spotkania strzelając jedyną bramkę meczu. Ogólem w sezonie 1932/1933 rozegrał 38 meczów, w których zdobył 35 goli, z czego 22 bramki w lidze, a 8 w Pucharze Szkocji. 
Sezon 1933/1934.
W pierwszym meczu, rozegranym 12 sierpnia przeciwko Queen of the South, strzelił debiutancką w sezonie 1933/1935 bramkę. 19 września strzelił swojego jedynego w tym sezonie hat-tricka, a spotkanie z Cowdenbeath zakończyło się wygraną Celticu 7:0. W sumie McGrory rozegrał 31 meczów, których strzelił 19 goli, a 17 w lidze, gdzie Celtic zajął 3. miejsce. 
Sezon 1934/1935.
Sezon 1934/1935 rozpoczął od skompletowania dubletu przeciwko Kilmarnock (4:1). 29 grudnia 1934 zdobył 3 trafienia w meczu szkockiej ligi z Heart of Midlothain, który został wygrany przez Celtic 4:2. Sezon zakończył z 21 golami na koncie, łącznie rozgrywając 33 meczów. Z 52 punktami (3 mniej niż Rangers), Celtic został wicemistrzem Szkocji. 
Sezon 1935/1936.
10 sierpnia 1935 w meczu z Aberdeen (1:3) zdobył pierwszą bramkę w nowym sezonie. 28 sierpnia zdobył hat-tricka w meczu przeciwko Third Lanark w ramach Scottish Football League. 14 września ponownie zanotował hat-tricka, rozgrywając mecz ligi przeciwko Albion Rovers (4:0). W kolejnym meczu, rozegranym dwa dni później, Celtic wygrał 5:3 z Dunfermline Athletic, a McGrory zdobył hat-tricka w drugim meczu z rzędu. 21 grudnia w meczu z Aberdeen (5:3), McGrory zanotował trzy bramki. Trzy trafienia uzbierał 14 stycznia 1936, w meczu przeciwko Queen of the South. 15 lutego w meczu z Kilmarnock (4:0) rozpoczął, trwającą do końca sezonu, serię meczów z golem, która ostatecznie wyniosła 10 spotkań. W tym czasie dwukrotnie zanotował hat-tricka: 14 marca przeciwko Motherwell (5:0) oraz 18 kwietnia przeciwko Ayr United 6:0). Hat-trick przeciwko Motherwell, McGrory strzelił w przeciągu 3 minut. Sezon zakończył z 51 golami, z czego aż 50 zdobył w lidze, tym samym bijąc swój rekord z sezonu 1926/1927, kiedy zdobył 48 bramek. Sezon zakończył z dwoma tytułami, wygrywając Scottish Football League oraz Glasgow Charity Cup. 
Sezon 1936/1937.
8 sierpnia 1936 rozegrał pierwszy mecz nowego sezonu, lecz w spotkaniu z St. Johnstone nie strzelił bramki, a jego zespół wygrał 3:2. Premierową bramkę zanotował w swoim trzecim meczu – przeciwko Queen's Park (2:0). 21 listopada w meczu z Third Lanark (6:3) strzelił 3 bramki. Od 30 stycznia 1937 do 6 marca, McGrory strzelał bramkę w 8 meczach z rzędu. Łącznie w sezonie rozegrał 35 meczów, w których zdołał strzelić 28 bramek. W samej lidze zanotował 18 trafień w 25 meczach, zaś 9 goli w 8 meczach uzbierał w Pucharze Szkocji, który wygrał po raz piąty w karierze. 
Sezon 1937/1938.
Swój ostatni sezon, McGrory rozpoczął od strzelenia bramki zespołowi Queen of the South (2:2). 16 listopada 1937 rozegrał ostatni mecz w karierze seniorskiej, występując przeciwko Queen's Park, gdzie w wygranym 4:3 meczu zdobył gola. Łącznie strzelił 6 bramek, potrzebując do tego 11 spotkań.
Kariera reprezentacyjna.
W reprezentacji Szkocji zadebiutował 25 lutego 1928 w przegranym 1:0 meczu z Irlandią Północną. Jednak z powodu preferowania przez trenerów innych napastników (Hughie Gallacher, czy Dave Halliday), McGrory nie był powoływany do kadry. Sytuacja zmieniła się na korzyść McGrory'ego w 1931, kiedy Gallacher nie mógł wystąpić w meczach Szkocji z powodu zakazu gry dotyczących nieangielskich piłkarzy grających w angielskich klubach. Dzięki temu później rozegrał 6 meczów, w których zdobył 6 bramek. Do gry w reprezentacji powrócił 28 marca w spotkaniu z Anglią, w którym strzelił debiutancką bramkę. Dublet skompletował 4 stycznia 1933 przeciwko reprezentacji Anglii (2:1). W swoim ostatnim występie dla Szkocji, Szkoci przegrali 2:1 z Irlandią Północną, a McGrory nie zdobył gola. Prasa szkocka krytykowała grę reprezentacji, co przełożyło się na odsunięcie pięciu piłkarzy od gry, a McGrory stał się jednym z tych zawodników. 
W czasie kariery seniorskiej, McGrory rozegrał także 6 meczów dla reprezentacji ligi szkockiej, w których strzelił 6 goli. Debiutancki mecz rozegrał 27 października 1926 w meczu przeciwko reprezentacji ligi irlandzkiej (5:2), w którym strzelił swoją pierwszą bramkę. 10 marca 1928 zdobył obie bramki dla swojego zespołu w przegranym 6:2 starciu z reprezentacją ligi angielskiej.
Kariera trenerska.
Kilmarnock.
Po odejściu z Celticu w 1937, jeszcze w tym samym roku McGrory został trenerem Kilmarnock. W pierwszym sezonie poprowadził zespół do finału Pucharu Szkocji, w którym Kilmarnock przegrał z East Fife. W sezonie 1938/1939 Kilmarnock zajął bezpieczne 10. miejsce w lidze, a w Pucharze Szkocji doszedł do drugiej rundy. Postępy czynione przez drużynę zakłóciła II wojna światowa. Rozgrywki klubowe zostały zawieszone na czas wojny. Stadion Kilmarnock został zajęty przez armię i przekształcony w magazyn paliwa, a zawodnicy klubu dostali pobór do wojska. Wobec braku pracy (formalnie pozostawał trenerem), McGrory podczas wojny m.in. został członkiem Home Guard. Do gry piłkarze Kilmarnock powrócili w lecie 1944, lecz zmuszeni byli rozgrywać mecze na boiskach juniorskich z powodu zajmowania stadionu przez wojsko. W 1945 prasa zaczęła informować o "sensacyjnym ruchu" McGrory'ego, a później spekulacje te potwierdził prezes Celticu, Tom White, który poinformował o pozyskaniu trenera.
Celtic FC.
24 lipca McGrory powrócił do Celticu na Celtic Park. Pierwszy tytuł jako menedżer Celticu zdobył w sezonie 1948/1949, gdzie wygrał Glasgow Cup. W kwietniu 1951, po golu Johna McPhaila, Celtic wygrał 1:0 mecz finału Pucharu Szkocji z Motherwell. W 1953, w turnieju Coronation Cup, Celtic zwyciężył, pokonując Arsenal, Manchester United i Hibernian. W 1954 Celtic wygrał ligę i puchar kraju, zdobywając krajowy dublet. W 1957 poprowadził swoją drużynę do wygrania 7:1 meczu z Rangers o Puchar Ligi Szkockiej. Dzięki 3. miejscu w lidze w sezonie 1961/1962, Celtic po raz pierwszy zakwalifikował się do europejskich pucharów. W rozgrywkach Pucharu Miast Targowych zadebiutowali 24 października 1962, kiedy przegrali 4:2 z Valencią. 
McGrory pozostawał trenerem Celticu do 1965, kiedy w marcu został zastąpiony przez Jocka Steina. Po zwolnieniu McGrory'ego, Celtic zatrudnił go jako specjalistę od public relations, gdzie pracował do emerytury, na którą przeszedł w 1979.

</doc>
<doc id="5384086" url="https://pl.wikipedia.org/wiki?curid=5384086" title="Emilio Nappa">
Emilio Nappa

Emilio Nappa (ur. 9 sierpnia 1972 w Neapolu) – włoski duchowny katolicki, arcybiskup, sekretarz pomocniczy w Dykasterii ds. Ewangelizacji od 2022.
Życiorys.
28 czerwca 1997 otrzymał święcenia kapłańskie i został inkardynowany do diecezji Aversa. Był m.in. wykładowcą w instytucie nauk religijnych w Kapui, współpracownikiem włoskiej nuncjatury oraz pracownikiem watykańskiego Sekretariatu Stanu. We wrześniu 2022 został pracownikiem Sekretariatu ds. Gospodarczych.
3 grudnia 2022 papież Franciszek mianował go przewodniczącym Rady Wyższej Papieskich Dzieł Misyjnych oraz sekretarzem pomocniczym w Dykasterii ds. Ewangelizacji. Jednocześnie został mianowany arcybiskupem ze stolicą tytularną Satrianum. Sakry udzielił mu 28 stycznia 2023 kardynał Luis Antonio Tagle.

</doc>
<doc id="5384087" url="https://pl.wikipedia.org/wiki?curid=5384087" title="Szklanki (singel)">
Szklanki (singel)

Szklanki – singel polskiej raperki i piosenkarki Young Leosi z jej EP Hulanki. Wydawnictwo, w formie digital download ukazało się 29 stycznia 2021 roku na kanale Internaziomale.
Produkcja.
Za mix/mastering odpowiada Yah00 (Janusz Walczuk).
Przyjęcie.
Nagranie osiągnęło status potrójnej platynowej płyty.
Personel.
Opracowano na podstawie opisu teledysku na YouTube.

</doc>
<doc id="5384088" url="https://pl.wikipedia.org/wiki?curid=5384088" title="Nihal Sarin">
Nihal Sarin

Nihal Sarin (; ur. 13 lipca 2004 w Triśurze) – indyjski szachista. Arcymistrz od 2019 roku.
Życiorys.
Urodził się 13 lipca 2004 roku w Triśurze. Jego ojciec Sarin Abdulsalam jest dermatologiem, a matka Shijin Ammanam Veetil Ummar jest psychiatrą. Ma także siostrę Nehę. W 2013 zwyciężył w mistrzostwach świata w szachach błyskawicznych w kategorii do lat 10, a rok później – w mistrzostwach świata juniorów do lat 10 w szachach klasycznych. Zdobył także złote medale w szachach szybkich i błyskawicznych w mistrzostwach Azji do lat 10 w 2015 roku w Taszkencie. W 2017 roku uzyskał normę na mistrza międzynarodowego, a rok później został arcymistrzem. W 2020 roku wygrał w mistrzostwach świata juniorów do lat 18 rozgrywanych online. Na olimpiadzie szachowej w 2022 roku zdobył brązowy medal w drużynie i złoty indywidualnie. We wrześniu 2022 roku osiągnął najwyższy ranking szachowy, który wyniósł 2677 punktów.

</doc>
<doc id="5384089" url="https://pl.wikipedia.org/wiki?curid=5384089" title="Dom Technika w Gdańsku">
Dom Technika w Gdańsku

Dom Technika w Gdańsku – modernistyczny budynek w Śródmieściu Gdańska, będący siedzibą Naczelnej Organizacji Technicznej oraz Sceny Teatralnej NOT. 
Opis budynku.
Położony przy ul. Rajskiej 6 budynek wzniesiono w latach 1969–1974 według modernistycznego projektu Szczepana Bauma i Danuty Olędzkiej jako wojewódzką siedzibę Naczelnej Organizacji Technicznej wraz z salami konferencyjnymi, księgarnią i biblioteką techniczną z czytelnią. Pierwotnie budynek miał zostać zlokalizowany przy Targu Węglowym. Budowa została sfinansowana ze składek społecznego komitetu. Czterokondygnacyjny budynek na planie prostokąta, parter jest cofnięty względem wyższych pięter, na których fasadzie znajdują się horyzontalne okna. Ściana północna jest ślepa. Wnętrza wykończone są charakterystycznymi dla modernizmu materiałami – kamieniem, drewnem i lastriko. Ściany zdobią mozaiki ceramiczne oraz płaskorzeźby. Kubatura budynku wynosi 33 430 m², Główna sala konferencyjna, mieszcząca 450 widzów została w 2012 roku przebudowana i obecnie posiada 500 miejsc. Działa w niej Scena Teatralna NOT. Budynek wpisany do gminnej ewidencji zabytków.

</doc>
<doc id="5384090" url="https://pl.wikipedia.org/wiki?curid=5384090" title="71. Turniej Czterech Skoczni">
71. Turniej Czterech Skoczni

71. Turniej Czterech Skoczni (niem. "71. Vierschanzentournee") – 71. edycja Turnieju Czterech Skoczni, która odbyła się w ramach Pucharu Świata w skokach narciarskich 2022/2023 na skoczniach w Niemczech i Austrii.
Skocznie.
W tabeli podano rekordy skoczni obowiązujące przed rozpoczęciem turnieju lub ustanowione bądź wyrównane w trakcie jego trwania (wyróżnione wytłuszczeniem).

</doc>
<doc id="5384093" url="https://pl.wikipedia.org/wiki?curid=5384093" title="Zátopek">
Zátopek

Zátopek – czesko-niemiecko-fiński film biograficzny z 2021 roku w reżyserii Davida Ondříčka. Obraz został wyselekcjonowany jako oficjalny kandydat Czech do Oscara dla najlepszego filmu nieanglojęzycznego, ale ostatecznie nie otrzymał nominacji.
Opis fabuły.
Film opowiada o życiu czeskiego biegacza Emila Zatopka. W 1968 australijski sportowiec Ron Clarke doznaje kontuzji, która stawia pod znakiem zapytania jego dalszą karierę. W tej sytuacji decyduje się spotkać z Emilem Zatopkiem i przeprowadzić wywiad ze sportowcem, który stał się dla niego symbolem siły woli i przetrwania w świecie sportu.
Zdjęcia do filmu realizowano w Brnie. Premiera filmu odbyła się 26 sierpnia 2021 na MFF w Karlowych Warach.

</doc>
<doc id="5384094" url="https://pl.wikipedia.org/wiki?curid=5384094" title="Juan Carlos Huaygua Oropeza">
Juan Carlos Huaygua Oropeza

Juan Carlos Huaygua Oropeza (ur. 11 czerwca 1972 w La Paz) – boliwijski duchowny rzymskokatolicki, biskup diecezjalny Coroico od 2023.
Życiorys.
Prezbiterat.
Święcenia kapłańskie otrzymał 31 stycznia 2002 roku w zakonie dominikanów. Pracował głównie w zakonnych parafiach. W 2010 założył katolickie Radio "ACER".
Episkopat.
3 grudnia 2022 roku papież Franciszek mianował go biskupem Coroico. Sakry udzielił mu 31 stycznia 2023 nuncjusz apostolski w Boliwii – arcybiskup Angelo Accattino.

</doc>
<doc id="5384097" url="https://pl.wikipedia.org/wiki?curid=5384097" title="I liga czarnogórska w piłce siatkowej mężczyzn">
I liga czarnogórska w piłce siatkowej mężczyzn



</doc>
<doc id="5384100" url="https://pl.wikipedia.org/wiki?curid=5384100" title="Superliga czarnogórska w piłce siatkowej mężczyzn (2022/2023)">
Superliga czarnogórska w piłce siatkowej mężczyzn (2022/2023)

Superliga czarnogórska w piłce siatkowej mężczyzn 2022/2023 (oficjalna nazwa ze względów sponsorskich: EPCG Superliga) – 17. sezon rozgrywek o mistrzostwo Czarnogóry zorganizowany przez Czarnogórski Związek Piłki Siatkowej ("Odbojkaški savez Crne Gore", OSCG). Zainaugurowany został 14 października 2022 roku. 
W Superlidze uczestniczyło sześć drużyn. W porównaniu z poprzednim sezonem do rozgrywek nie zgłosił się klub . Superliga składała się z fazy zasadniczej i fazy play-off wyłaniającej mistrza Czarnogóry. W ramach fazy play-off rozegrano półfinały i finały.
16 marca 2022 roku generalnym sponsorem Czarnogórskiego Związku Piłki Siatkowej zostało przedsiębiorstwo Elektroprivreda Crne Gore (ECPG). W związku z tym od sezonu 2022/2023 rozgrywki przyjęły oficjalną nazwę ECPG Superliga.
System rozgrywek.
Superliga w sezonie 2022/2023 składała się z fazy zasadniczej oraz fazy play-off.
Faza zasadnicza
W fazie zasadniczej uczestniczyło 6 drużyn. Rozegrały one ze sobą po dwa spotkania systemem kołowym (mecz u siebie i rewanż na wyjeździe). Cztery najlepsze zespoły fazy zasadniczej awansowały do fazy play-off. Pozostałe drużyny zakończyły rozgrywki odpowiednio na miejscach 5-6.
Faza play-off
Faza play-off składała się z półfinałów i finałów.
Pary półfinałowe powstały na podstawie miejsc zajętych przez poszczególne drużyny w fazie zasadniczej według klucza: 1–4, 2–3. O mistrzostwo w finałach grali zwycięzcy w parach półfinałowych. W obu rundach fazy play-off rywalizacja toczyła się do trzech zwycięstw ze zmianą gospodarza po każdym meczu. Gospodarzem pierwszego meczu była drużyna wyżej sklasyfikowana w fazie zasadniczej.
Jeżeli mistrzem Czarnogóry został klub, który nie zajął pierwszego miejsca w fazie zasadniczej, wszystkie drużyny znajdujące się wyżej niż ten klub w tabeli fazy zasadniczej w klasyfikacji końcowej spadły o jedno miejsce.
Bibliografia.
Raporty

</doc>
<doc id="5384104" url="https://pl.wikipedia.org/wiki?curid=5384104" title="Bojary Smołockie">
Bojary Smołockie

Bojary Smołockie (, "Smałockija Bajary"; , "Smołockije Bojary") – wieś na Białorusi, w obwodzie grodzieńskim, w rejonie lidzkim, w sielsowiecie Bielica.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Bielica.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5384108" url="https://pl.wikipedia.org/wiki?curid=5384108" title="Stoki (rejon lidzki)">
Stoki (rejon lidzki)

Stoki (, "Stoki"; , "Stoki") – wieś na Białorusi, w obwodzie grodzieńskim, w rejonie lidzkim, w sielsowiecie Bielica.
Historia.
W XIX i w początkach XX w. dwa folwarki: Stoki i Stoki Małe. Położone były w Rosji, w guberni wileńskiej, w powiecie lidzkim. Należały wówczas do książąt Wittgensteinów.
W dwudziestoleciu międzywojennym kolonia leżąca w Polsce, w województwie nowogródzkim, w powiecie lidzkim, w gminie Bielica. W 1921 miejscowość liczyła 86 mieszkańców, zamieszkałych w 14 budynkach, w tym 46 Białorusinów i 40 Polaków. 46 mieszkańców było wyznania prawosławnego i 40 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5384109" url="https://pl.wikipedia.org/wiki?curid=5384109" title="Not Shy">
Not Shy

Not Shy – trzeci minialbum południowokoreańskiej grupy Itzy, wydany 17 sierpnia 2020 roku przez wytwórnię JYP Entertainment. Płytę promował singel „Not Shy”.
Angielska wersja albumu została wydana 22 stycznia 2021 roku i zawierała angielskie wersje ich utworów „Dalla Dalla”, „Icy”, „Wannabe” i „Not Shy”.

</doc>
<doc id="5384110" url="https://pl.wikipedia.org/wiki?curid=5384110" title="Ognisko rzeczywiste">
Ognisko rzeczywiste



</doc>
<doc id="5384111" url="https://pl.wikipedia.org/wiki?curid=5384111" title="It’z Icy">
It’z Icy

It’z Icy – pierwszy minialbum południowokoreańskiej grupy Itzy, wydany 29 lipca 2019 roku przez wytwórnię JYP Entertainment. Płytę promował singel „Icy” .

</doc>
<doc id="5384112" url="https://pl.wikipedia.org/wiki?curid=5384112" title="Ognisko pozorne">
Ognisko pozorne



</doc>
<doc id="5384113" url="https://pl.wikipedia.org/wiki?curid=5384113" title="It'z Me">
It'z Me

It'z Me – drugi minialbum południowokoreańskiej grupy Itzy, wydany 9 marca 2020 roku przez wytwórnię JYP Entertainment. Płytę promował singel „Wannabe”.

</doc>
<doc id="5384115" url="https://pl.wikipedia.org/wiki?curid=5384115" title="Toboła (rejon lidzki)">
Toboła (rejon lidzki)

Toboła (, "Tabała"; , "Taboła") – wieś na Białorusi, w obwodzie grodzieńskim, w rejonie lidzkim, w sielsowiecie Bielica.
Historia.
W XIX i w początkach XX w. wieś położona w Rosji, w guberni wileńskiej, w powiecie lidzkim. Należała wówczas do książąt Wittgensteinów, następnie do książąt Hohenlohe.
W dwudziestoleciu międzywojennym leżała w Polsce, w województwie nowogródzkim, w powiecie lidzkim, w gminie Bielica. W 1921 miejscowość liczyła 337 mieszkańców, zamieszkałych w 56 budynkach, w tym 257 Polaków, 68 Białorusinów i 12 osób innej narodowości. 269 mieszkańców było wyznania prawosławnego i 68 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5384117" url="https://pl.wikipedia.org/wiki?curid=5384117" title="Willingen Six 2021">
Willingen Six 2021

Willingen Six 2021 – 4. edycja turnieju Willingen Six, która odbyła się w dniach 29–31 stycznia 2021 roku na skoczni Mühlenkopfschanze w Willingen w ramach Pucharu Świata w skokach narciarskich.
W przeciwieństwie do trzech poprzednich edycji do klasyfikacji generalnej cyklu miało być zaliczane 6 skoków jednak kwalifikacje oraz finałowa seria drugiego konkursu zostały odwołane z powodu silnego wiatru.
Zasady przeprowadzania konkursów w ramach Willingen Six były takie same, jak podczas innych zawodów Pucharu Świata.
Wyniki.
Kwalifikacje do drugiego konkursu indywidualnego – 31 stycznia 2021.
Kwalifikacje zostały odwołane z powodu silnego wiatru.

</doc>
<doc id="5384118" url="https://pl.wikipedia.org/wiki?curid=5384118" title="Tosino">
Tosino

Tosino (, "Tosina"; , "Tosino") – wieś na Białorusi, w obwodzie grodzieńskim, w rejonie lidzkim, w sielsowiecie Bielica, nad Niemnem i przy drodze magistralnej M11.
Historia.
W dwudziestoleciu międzywojennym leżało w Polsce, w województwie nowogródzkim, w powiecie lidzkim, w gminie Bielica. W 1921 miejscowość liczyła 7 mieszkańców, zamieszkałych w 1 budynku. Wszyscy oni byli Polakami wyznania prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5384119" url="https://pl.wikipedia.org/wiki?curid=5384119" title="Owen Murray">
Owen Murray

Owen Murray – brytyjski akordeonista, profesor Królewskiej Akademii Muzycznej w Londynie.
Biografia.
Owen Murray pochodzi ze Szkocji. W 1982 roku ukończył Królewskie Konserwatorium Muzyczne w Kopenhadze. Królewska Akademia Muzyczna z Londynie poprosiła go w 1986 roku o zorganizowanie wydziału gry na akordeonie, którego został pierwszym profesorem. W 1993 uczelnia nadała mu tytuł honorowego członka ().
Muzyk występował m.in. z: Orkiestrą Symfoniczną BBC, Londyńską Orkiestrą Filharmoniczną, czy londyńską Philharmonia Orchestra. Brał udział w krajowych i międzynarodowych festiwalach, m.in.: Międzynarodowym Festiwalu w Edynburgu, The Proms, Huddersfield Contemporary Music Festival, Festival d’automne à Paris, Festiwalu w Salzburgu, Międzynarodowym Festiwalu Akordeonowym w Pekinie.
Klasę Owena Murraya w Królewskiej Akademii Muzycznej ukończył w 2016 roku polski akordeonista Bartosz Głowacki.

</doc>
<doc id="5384122" url="https://pl.wikipedia.org/wiki?curid=5384122" title="Czaplewszczyzna">
Czaplewszczyzna

Czaplewszczyzna (, "Czapleuszczyna"; , "Czaplewszczina") – wieś na Białorusi, w obwodzie grodzieńskim, w rejonie lidzkim, w sielsowiecie Bielica.
Historia.
W XIX i w początkach XX w. wieś i majątek ziemski własności Laskowiczów, położone w Rosji, w guberni wileńskiej, w powiecie lidzkim, w gminie Bielica.
W dwudziestoleciu międzywojennym leżała w Polsce, w województwie nowogródzkim, w powiecie lidzkim, w gminie Bielica.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5384124" url="https://pl.wikipedia.org/wiki?curid=5384124" title="Leon Stuchlik">
Leon Stuchlik

Leon Stuchlik (ur. 25 kwietnia 1931 w Chorzowie, zm. 26 listopada 2022) – polski botanik-paleobotanik, związany z Instytutem Botaniki PAN.
Życiorys.
Był synem Augustyna Stuchlika i Aleksandry Stuchlik, z d. Maciejewskiej.
W 1950 ukończył liceum ogólnokształcące w Chorzowie, w 1955 ukończył studia biologiczne na Wydziale Biologii i Nauk o Ziemi Uniwersytecie Jagiellońskim. W tym samym roku rozpoczął pracę w Instytucie Botaniki PAN, tam w 1963 obronił pracę doktorską napisaną pod kierunkiem Władysława Szafera. Stopień doktora habilitowanego uzyskał w 1968 na Uniwersytecie Jagiellońskim na podstawie pracy "Pollen morphology of Polemoniacea" przygotowanej na podstawie badań prowadzonych w Szwecji, w 1983 otrzymał tytuł profesora. Od 1982 kierował Zakładem Paleobotaniki, w latach 1990-1999 był dyrektorem Instytutu Botaniki PAN. Przeszedł na emeryturę z końcem 2021.
Od 1981 był członkiem, w tym w latach 1987-1990 przewodniczącym, w latach 1991-1998 wiceprzewodniczącym Komitetu Botaniki PAN. W 1991 został członkiem korespondentem Polskiej Akademii Umiejętności. Od 1986 był redaktorem naczelnym pisma "Acta Paleobotanica". Od 1955 należał do Polskiego Towarzystwa Botanicznego, od 1976 do Polskiego Towarzystwa Geologicznego.
W 1986 został odznaczony Złotym Krzyżem Zasługi. Za pracę "Atlas of pollen and spore of Polish Neogene" otrzymał w 2007 Medal im. Władysława Szafera, w 2010 został członkiem honorowym Polskiego Towarzystwa Botanicznego.
Jego żona, Barbara Stuchlik również była botanikiem.

</doc>
<doc id="5384126" url="https://pl.wikipedia.org/wiki?curid=5384126" title="Karolina Lewińska-Bąk">
Karolina Lewińska-Bąk

Karolina Lewińska-Bąk – polska altowiolistka, solistka Filharmonii Poznańskiej. 
Życiorys.
Studia muzyczne ukończyła z wyróżnieniem w 2005 na Akademii Muzycznej w Bydgoszczy (klasa prof. Jana Paruzela). Potem kończyła kursy mistrzowskie, m.in. pod kierunkiem Stefana Kamasy oraz Jerzego Kosmali. Od 2005 jest artystką Filharmonii Poznańskiej, a od 2008 – jej solistką. 

</doc>
<doc id="5384131" url="https://pl.wikipedia.org/wiki?curid=5384131" title="Jungle Girl">
Jungle Girl

Jungle Girl – utwór polskiej piosenkarki i raperki Young Leosi oraz rapera Żabsona, wydany 6 sierpnia 2021 roku przez wytwórnię Internaziomale, pochodzący z EP Hulanki.
Nagranie uzyskało status poczwórnej platynowej płyty (2022). Utwór zdobył ponad 40 milionów wyświetleń w serwisie YouTube (2022) oraz ponad 34 milionów odsłuchań w serwisie Spotify (2022).
Za mix/mastering utworu odpowiadał Yah00 (Janusz Walczuk).

</doc>
<doc id="5384132" url="https://pl.wikipedia.org/wiki?curid=5384132" title="Jean de Lipkowski">
Jean de Lipkowski

Jean Noël de Lipkowski (ur. 25 grudnia 1920 w Paryżu, zm. 20 września 1997 tamże) – francuski polityk i dyplomata, deputowany krajowy i poseł do Parlamentu Europejskiego, sekretarz stanu i minister ds. kooperacji (1976).
Życiorys.
Pochodził z rodziny przemysłowców pochodzenia polskiego pieczętującej się herbem szlacheckim. Syn Henriego de Lipkowski, uczestnika I wojny światowej zamordowanego w KL Buchenwald, oraz Irène de Lipkowski, deputowanej z ramienia Zgromadzenia Ludu Francuskiego. Studiował w Lycée Henri-IV i École libre des sciences politiques, jednak w 1940 przerwał naukę, ewakuując się do Londynu. Ostatecznie ukończył studia na tej uczelni i prawo na Uniwersytecie Paryskim. Został kapitanem w siłach spadochronowych Wojsk Wolnych Francuzów pod pseudonimem "Jean de Ligny", uczestniczył m.in. w wyzwoleniu Lyonu w 1944. W 1945 rozpoczął szkolenie jako attaché konsularny. Był zatrudniony jako trzeci sekretarz konsulatu w Nankinie, attaché ambasady w Chinach i wicekonsul w Madrycie, a także w departamencie Azji i Oceanii resortu spraw zagranicznych. Od 1954 pracował w gabinecie Pierre’a Boyer de Latour du Moulin, generała-rezydenta w Tunezji, odpowiadając m.in. za negocjacje niepodległościowe tego kraju. W 1955 został radcą drugiej klasy w ambasadzie w ZSRR. Był działaczem organizacji kombatanckich oraz Francuski Czerwonego Krzyża.
W kadencji 1956–1958 po raz pierwszy zasiadał w Zgromadzeniu Narodowym z ramienia Partii Radykalnej i Radykalno-Socjalistycznej, w 1958 był założycielem lewicowo-gaullistowskiego Centrum Reform Republikańskich. Później działał w Unii na rzecz Nowej Republiki, Unii Demokratów na rzecz Republiki oraz Zgromadzeniu na rzecz Republiki. Ponownie zasiadał w krajowym parlamencie w latach 1962–1968, 1971–1973, 1978–1997 (z przerwami na okres pełnienia funkcji rządowych). Ponadto od 1962 do 1968 należał do Parlamentu Europejskiego, był merem Royan (1965–1977, 1983–1989) i radnym departamentu Charente-Maritime (1973–1992). Pełnił funkcje rządowe: sekretarza stanu w resorcie spraw zagranicznych (lipiec 1968–lipiec 1972, kwiecień 1973–maj 1974) oraz ministra ds. współpracy (styczeń–sierpień 1976). Od października 1980 do grudnia 1981 wykonywał mandat posła do Parlamentu Europejskiego, gdzie zastąpił Marie-Madeleine Dienesch. Przystąpił do Europejskich Postępowych Demokratów. W latach 1993–1997 członek Zgromadzenia Parlamentarnego Rady Europy. W wyborach w 1997 wystartował przeciwko kandydatowi RPR, odnosząc porażkę.
Był żonaty z Nadine Hecquet d’Orval, miał dwoje dzieci. W 1967 był sędzią ostatniego pojedynku honorowego toczonego przez parlamentarzystów Gastona Defferre i René Ribière.
Odznaczenia.
Odznaczony m.in. Legią Honorową IV klasy i Krzyżem Wojennym (za lata 1939–1945).

</doc>
<doc id="5384134" url="https://pl.wikipedia.org/wiki?curid=5384134" title="Bejgle">
Bejgle



</doc>
<doc id="5384135" url="https://pl.wikipedia.org/wiki?curid=5384135" title="Dziadowskie Morze">
Dziadowskie Morze



</doc>
<doc id="5384138" url="https://pl.wikipedia.org/wiki?curid=5384138" title="Jamonty">
Jamonty

Jamonty (, "Jamanty"; , "Jamonty") – wieś na Białorusi, w obwodzie grodzieńskim, w rejonie lidzkim, w sielsowiecie Bielica.
Historia.
W XIX i w początkach XX w. wieś położona w Rosji, w guberni wileńskiej, w powiecie lidzkim.
W dwudziestoleciu międzywojennym leżała w Polsce, w województwie nowogródzkim, w powiecie lidzkim, w gminie Bielica. W 1921 miejscowość liczyła 250 mieszkańców, zamieszkałych w 46 budynkach, w tym 117 Białorusinów, 93 osób innej narodowości i 40 Polaków. 222 mieszkańców było wyznania prawosławnego i 28 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5384140" url="https://pl.wikipedia.org/wiki?curid=5384140" title="Jeszcze pięć minut (album)">
Jeszcze pięć minut (album)

Jeszcze pięć minut – album studyjny polskiego rapera Kizo. Został wydany 22 października 2021 roku przez wytwórnię spacerange należącą do chillwagonu.
Album uzyskał status diamentowej płyty. Album dotarł do pierwszego miejsca listy sprzedaży OLiS.
W singlach należących do albumu występują raperzy m.in. Wac Toja i Kabe.

</doc>
<doc id="5384141" url="https://pl.wikipedia.org/wiki?curid=5384141" title="Odd Engström">
Odd Engström

Odd Erik Lennart Engström (ur. 20 września 1941 w m. Skillingmark, zm. 18 maja 1998 w m. Saltsjöbaden) – szwedzki polityk, członek rządów Ingvara Carlssona, poseł do Riksdagu.
Życiorys.
W 1965 ukończył studia na Uniwersytecie w Uppsali (z dyplomem fil. kand.). Zaangażował się w działalność polityczną w ramach Szwedzkiej Socjaldemokratycznej Partii Robotniczej. Pracował na różnych stanowiskach w administracji państwowej i frakcji poselskiej socjaldemokratów. W latach 1982–1983 był sekretarzem stanu w kancelarii premiera, a później do 1986 członkiem władz gminy Sztokholm odpowiedzialnym za finanse. Powrócił następnie do administracji rządowej. W latach 1988–1990 był ministrem w resorcie finansów, w 1990 krótko pełnił obowiązki ministra finansów. W latach 1990–1991 sprawował urząd wicepremiera w drugim gabinecie Ingvara Carlssona. W 1991 uzyskał mandat posła do Riksdagu, z którego zrezygnował w 1993. W tym samym roku wystąpił w serialu telewizyjnym "Morsarvet".

</doc>
<doc id="5384143" url="https://pl.wikipedia.org/wiki?curid=5384143" title="Niklas Hartweg">
Niklas Hartweg

Niklas Hartweg (ur. 1 marca 2000 w Karlsruhe) – szwajcarski biathlonista, złoty medalista mistrzostw świata juniorów.
Kariera.
Po raz pierwszy na arenie międzynarodowej pojawił się w 2017 roku, kiedy wystąpił na mistrzostwach świata juniorów w Osrblie. Zajął tam 23. miejsce w biegu indywidualnym, 12. w sprincie, 16. w biegu pościgowym i 5. w sztafecie. Jeszcze czterokrotnie startował w zawodach tego cyklu, zdobywając złoty medal w biegu indywidualnym podczas mistrzostw świata juniorów w Osrblie w 2019 roku.
W Pucharze Świata zadebiutował 28 listopada 2020 roku w Kontiolahti, zajmując 54. miejsce w biegu indywidualnym. Swoje pierwsze punkty w Pucharze Świata zdobył 20 stycznia 2022 roku w Rasen-Antholz, gdzie w tej samej konkurencji był siedemnasty. Na podium indywidualnych zawodów tego cyklu pierwszy raz stanął 29 listopada 2022 roku w Kontiolahti, zajmując drugie miejsce w biegu indywidualnym. Rozdzielił tam Szweda Martina Ponsiluomę i Niemca Davida Zobela.
Na mistrzostwach świata w Pokljuce w 2021 roku zajął 50. miejsce w sprincie, 48. w biegu pościgowym oraz 11. w sprincie. Rok później, podczas igrzysk olimpijskich w Pekinie, zajmował 58. miejsce w biegu indywidualnym, 37. w sprincie, 38. w biegu pościgowym i 12. w sztafecie. 

</doc>
<doc id="5384145" url="https://pl.wikipedia.org/wiki?curid=5384145" title="Michał Łazarski">
Michał Łazarski



</doc>
<doc id="5384147" url="https://pl.wikipedia.org/wiki?curid=5384147" title="Meduza (rosyjski niezależny portal informacyjny)">
Meduza (rosyjski niezależny portal informacyjny)



</doc>
<doc id="5384148" url="https://pl.wikipedia.org/wiki?curid=5384148" title="Charles-Émile Loo">
Charles-Émile Loo

Charles-Émile Loo (ur. 4 marca 1922 w Marsylii, zm. 20 sierpnia 2016 tamże) – francuski polityk i przedsiębiorca, deputowany krajowy, poseł do Parlamentu Europejskiego I i II kadencji.
Życiorys.
Pochodził z rodziny robotniczej. Od piętnastego roku życia pracował jako typograf i w przedsiębiorstwie telefonicznym, ze względu na utratę jednego oka wyłączony z obowiązkowej służby wojskowej. Podczas II wojny światowej działał w ruchu oporu, a także pracował dla ministerstwa pracy i uczestniczył w wyzwoleniu Marsylii z ramienia socjalistycznych bojówek. Następnie zajął się działalnością biznesową. Został właścicielem przedsiębiorstwa eksportującego wino i drukarni, był właścicielem kilku gazet i zarządcą spółek komunalnych. W 1951 należał do założycieli kooperatywy robotników portowych SOCOMA, powiązanego z socjalistami związku zawodowego.
W 1936 wstąpił do młodzieżówki Francuskiej Sekcji Międzynarodówki Robotniczej, początkowo występował z pozycji trockistowskich. Działał w SFIO (od 1966 jako sekretarz na poziomie krajowym) i po przekształceniu w Partii Socjalistycznej (w latach 1971–1979 był jej skarbnikiem). Zajmował stanowiska zastępcy mera Marsylii (1965–1983) i mera 5. sektora tego miasta (1989–1995), a także radnego regionu administracyjnego Prowansja-Alpy-Lazurowe Wybrzeże. W latach 1967–1968 i 1973–1978 zasiadał w Zgromadzeniu Narodowym. W 1979 i 1984 wybierany posłem do Parlamentu Europejskiego, pełnił funkcję wiceprzewodniczącego frakcji socjalistycznej.
Dwukrotnie żonaty: po raz pierwszy z Francine Maccario (1944), po raz drugi z Margueritte Linsolas (1971). Opublikował książkę autobiograficzną.
Odznaczenia.
Otrzymał Legię Honorową V klasy i Krzyżem Kombatanta-Ochotnika Ruchu Oporu.

</doc>
<doc id="5384149" url="https://pl.wikipedia.org/wiki?curid=5384149" title="Toshinari Fukamachi">
Toshinari Fukamachi

 – japoński seiyū, pracujący dla agencji Aptepro.

</doc>
<doc id="5384150" url="https://pl.wikipedia.org/wiki?curid=5384150" title="Charles-Emile Loo">
Charles-Emile Loo



</doc>
<doc id="5384151" url="https://pl.wikipedia.org/wiki?curid=5384151" title="Rune Molin">
Rune Molin

Nils Rune Molin (ur. 11 lutego 1931 w Svenneby, zm. 26 sierpnia 2011) – szwedzki polityk i działacz związkowy, w latach 1990–1991 minister przemysłu.
Życiorys.
Ukończył dwuletnią szkołę ludową, pracował jako konduktor autobusu i sprzedawca. Zaangażował się w działalność polityczną w ramach Szwedzkiej Socjaldemokratycznej Partii Robotniczej. Był etatowym działaczem jej młodzieżówki SSU, pełnił funkcję sekretarza tej organizacji. Później został etatowym działaczem związkowym, był m.in. sekretarzem (1972–1983) i wiceprzewodniczącym (1983–1990) centrali związkowej Landsorganisationen i Sverige. W latach 1990–1991 sprawował urząd ministra przemysłu w gabinetach Ingvara Carlssona.

</doc>
<doc id="5384152" url="https://pl.wikipedia.org/wiki?curid=5384152" title="Leon Stobiecki">
Leon Stobiecki

Leon Stobiecki (ur. 1 marca 1933 r. w Sulejowie k. Piotrkowa Trybunalskiego; zm. 9 maja 2019 r. w Gdańsku) – działacz Wolnych Związków Zawodowych Wybrzeża i NSZZ "Solidarność", współorganizator strajków robotniczych w 1970 i 1980 r. w Gdańsku, uczestnik opozycji antykomunistycznej.
W 1940 r. wraz z rodziną został wywieziony na przymusowe roboty do Niemiec. W 1945 r. powrócił do Polski, uzyskał wykształcenie w zawodzie ślusarza. Pracował w różnych zakładach przemysłowych w Gdańsku. W grudniu 1970 r. współorganizował strajk w Stoczni im. Bohaterów Westerplatte w Gdańsku (oddziale Stoczni Marynarki Wojennej w Gdyni), będąc członkiem Komitetu Strajkowego i uczestnikiem ulicznych demonstracji robotniczych. W 1978 r. podjął współpracę z Wolnymi Związkami Zawodowymi Wybrzeża. Działał jako drukarz i kolporter m.in. „Robotnika Wybrzeża”. W sierpniu 1980 r. współorganizował strajk w Stoczni Marynarki Wojennej, został delegatem do Międzyzakładowego Komitetu Strajkowego w Stoczni Gdańskiej im. Lenina. Miesiąc później wstąpił do tworzącej się "Solidarności". O listopada tegoż roku pełnił funkcję wiceprzewodniczący Krajowej Komisji Koordynacyjnej „Solidarność” Pracowników Cywilnych MON i MSW; a od grudnia przewodniczącego Komisji Zakładowej w Stoczni Marynarki Wojennej.
13 grudnia 1981 r. został internowany w Ośrodku Odosobnienia w Strzebielinku, z którego wyszedł dopiero w grudniu następnego roku. Został pobity pod własnym domem przez "nieznanych sprawców". Był inwigilowany przez Służbę Bezpieczeństwa. Przeszedł na rentę, a następnie na emeryturę. W wolnej Polsce był zwolennikiem lustracji i krytykiem Lecha Wałęsy, z którym wcześniej współpracował w Wolnych Związkach. Pochowany został na gdańskim cmentarzu w Nowym Porcie.

</doc>
<doc id="5384153" url="https://pl.wikipedia.org/wiki?curid=5384153" title="Joe O’Connor">
Joe O’Connor

Joe O’Connor (ur. 8 listopada 1995 w Leicester) – angielski zawodowy snookerzysta.
Kariera zawodowa.
Rozpoczął karierę od gry w pool bilarda.
W latach 2017–2018 wygrał 4 turnieje amatorskie w Wielkiej Brytanii.
Przed startem sezonu 2018/19 zapewnił sobie udział w profesjonalnym tourze na 2 lata, wygrywając turniej kwalifikacyjny w English Institute of Sport.
W lutym 2019 w trakcie Welsh Open 2019 pokonał 3 graczy z pierwszej dziesiątki rankingu: Kyrena Wilsona, Ding Junhui i Johna Higginsa dochodząc do pierwszego w swojej karierze półfinału turnieju rankingowego, w którym przegrał 2-6 ze Stuartem Binghamem.
W grudniu 2022 osiągnął swój kolejny półfinał. W turnieju Scottish Open pokonał Zhao Xintonga, Ding Junhui, Marka Williamsa i Ricky'ego Waldena.

</doc>
<doc id="5384155" url="https://pl.wikipedia.org/wiki?curid=5384155" title="Rajd Barbórka 2022">
Rajd Barbórka 2022

60 Rajd Barbórka – 60. edycja Rajdu Barbórki. Był to rajd samochodowy rozgrywany od 2 do 3 grudnia 2022 roku. Bazą rajdu było miasto Warszawa. Rajd obejmował sześć odcinków specjalnych. Ostatni odcinek nie zaliczany do rajdu, tzw. Kryterium Asów na ulicy Karowej była transmitowany na żywo w telewizji.
Lista startowa.
Poniższa lista spośród 126 zgłoszonych zawodników obejmuje tylko wybranych zawodników startujących w rajdzie w klasie R1.
Kryterium Asów na Karowej.
Odcinek specjalny na ulicy Karowej w Warszawie to zawsze ostatnia próba Rajdu Barbórki, która nie jest zaliczana do klasyfikacji generalnej. W tym roku do startu w kryterium dopuszczonych było 30 załóg.

</doc>
<doc id="5384156" url="https://pl.wikipedia.org/wiki?curid=5384156" title="Zaproć">
Zaproć

Zaproć ("Oreopteris") – rodzaj paproci z rodziny zachylnikowatych. W niektórych systemach klasyfikacyjnych włączany jest do szeroko ujmowanego rodzaju zachylnik "Thelypteris". Wyodrębniany obejmuje trzy gatunki. Zaproć górska "O. limbosperma" występuje na rozległym obszarze Europy, w tym także w Polsce, "O. elwesii" w Azji Sikkimie i w chińskim Junnanie, a "O. quelpartensis" w pasie wysp i wybrzeży wokół północnego Pacyfiku, od Japonii i Korei po stan Waszyngton w Stanach Zjednoczonych. Paprocie te rosną zwykle w miejscach niezacienionych lub słabo ocienionych, wilgotnych, ale niezabagnionych.
Systematyka.
Rodzaj wyróżniany jest w systemach klasyfikacyjnych dzielących rodzinę zachylnikowatych "Thelipteridaceae" na liczne rodzaje, w tym ujęty jest np. w systemie PPG I z 2016, jako jeden z 30 rodzajów w obrębie tej rodziny. W systemach dzielących "Thelipteridaceae" na tylko kilka szeroko ujmowanych rodzajów, gatunki tu zaliczane są włączane do rodzaju zachylnik "Thelypteris". Podobnie do szeroko ujmowanego rodzaju "Thelypteris" zaliczane są też one w systemach włączających "Thelipteridaceae" do zachylnikowatych "Aspleniaceae".
W każdym wypadku wszystkie trzy klasyfikowane tu gatunki tworzą monofiletyczną grupę. Na ich podobieństwa i najwyraźniej bliskie pokrewieństwo pierwszy zwrócił uwagę R.C. Ching w 1963, a rodzaj ostatecznie opisał Holub w 1969.

</doc>
<doc id="5384157" url="https://pl.wikipedia.org/wiki?curid=5384157" title="Oreopteris">
Oreopteris



</doc>
<doc id="5384158" url="https://pl.wikipedia.org/wiki?curid=5384158" title="Danjulo Ishizaka">
Danjulo Ishizaka

Danjulo Ishizaka (ur. 14 maja 1979 w Bonn) – wiolonczelista pochodzenia japońsko-niemieckiego. Wymieniany wśród najwybitniejszych wiolonczelistów swojego pokolenia.
Życiorys.
Urodził się w niemiecko-japońskiej rodzinie, a pierwsze lekcje gry na wiolonczeli odebrał w wieku czterech lat. Studiował w Akademii Muzycznej im. Hannsa Eislera w Berlinie w latach 1998-2004 (klasa Borisa Pergamenschikowa). W latach 2004-2006 studiował u Tabei Zimmermann. Ponadto pozostawał pod silnym wpływem Bernharda Greenhouse'a, Michaela Denhoffa, György'ego Kurtága, Menahema Presslera i Amadeus-Quartet.
Pierwsze koncerty zagrał w Filharmonii Berlińskiej w 1996. W 2003 zadebiutował w Musikverein w Wiedniu, w 2004 w Suntory Hall w Tokio, w 2006 w Carnegie Hall w Nowym Jorku, w 2008 w Royal Albert Hall w Londynie, a w 2010 roku w Royal Festival Hall w Londynie. Występował w BBC Radio 3, w programie „New Generation Artists Scheme”, który dał mu możliwość wyprodukowania nagrań studyjnych w latach 2007 i 2008 – solo z towarzyszeniem fortepianu i pięciu orkiestr symfonicznych BBC – a także zagranie debiutanckich recitali w Wigmore Hall w Londynie. Na debiutanckiej płycie wydanej przez Sony BMG nagrał sonaty Brittena, Francka i Mendelssohna-Bartholdy'ego z pianistą Martinem Helmchenem. W 2006 płyta ta została wyróżniona nagrodą „Echo Klassik” Niemieckiej Akademii Fonograficznej.
Występował z takimi artystami jak Gidon Kremer, Lisa Batiashvili, Tabea Zimmermann, Julia Fischer, Veronika Eberle, Ray Chen, Martin Helmchen, Nils Mönkemeyer, Vadim Repin i Viviane Hagner, jak również z orkiestrami, takimi jak: Orkiestra Symfoniczna Radia Bawarskiego, NHK Symphony Orchestra, Tokyo Symphony Orchestra, Baltimore Symphony Orchestra, Detroit Symphony Orchestra, Royal Philharmonic Orchestra, London Philharmonic Orchestra, Opera National de Paris, Academy of St. Martin in the Fields i Zurich Chamber Orchestra. Grał pod batutą takich dyrygentów, jak Gerd Albrecht, John Axelrod, Andrew Davis, Christoph Eschenbach, Lawrence Foster, Michail i Vladimir Jurowski, Roger Norrington, Michael Sanderling, Mścisław Rostropowicz czy Leonard Slatkin.
W 2011 występował w Filharmonii Poznańskiej (koncert "Ziemi naszej hołd składamy"). W sezonie 2014-2015 występował z Cologne Chamber Orchestra pod dyrekcją Christopha Poppena oraz z Narodową Orkiestrą Symfoniczną Polskiego Radia w Katowicach pod dyrekcją Leonarda Slatkina (koncert inaugurujący Wielkanocny Festiwal im. Ludwiga van Beethovena w Warszawie). W sezonie 2015-2016 debiutował z Detroit Symphony Orchestra pod batutą Leonarda Slatkina, z Filharmonią Krakowską, jak również z Konzerthaus Kammerorchester w Berlinie. Grał również z Weimar Staatskapelle, Litewską Narodową Orkiestrą Symfoniczną i Orkiestrą Kameralną w Kobe. 
Jest profesorem wiolonczeli w Akademii Muzycznej w Bazylei i Berlińskim Uniwersytecie Artystycznym.
Gra na wiolonczeli Wolfganga Schnabla, na której wcześniej grał Boris Pergamenschikow i którą dostarczyła mu Akademia Kronberga, a także na wypożyczonej mu z Nippon Music Foundation wiolonczeli Stradivariusa „Feuermann”, wykonanej w 1730, na której wcześniej grał Emanuel Feuermann.

</doc>
<doc id="5384159" url="https://pl.wikipedia.org/wiki?curid=5384159" title="Etka">
Etka



</doc>
<doc id="5384162" url="https://pl.wikipedia.org/wiki?curid=5384162" title="Ulf Lönnqvist">
Ulf Lönnqvist

Ulf Roland Lönnqvist (ur. 26 czerwca 1936 w Malmö, zm. 24 czerwca 2022) – szwedzki polityk, członek rządów Ingvara Carlssona, poseł do Riksdagu.
Życiorys.
W 1965 ukończył studia na Uniwersytecie w Uppsali (z dyplomem fil. kand.). Pełnił funkcję przewodniczącego Lunds studentkår, organizacji studenckiej na tej uczelni. Zaangażował się w działalność polityczną w ramach Szwedzkiej Socjaldemokratycznej Partii Robotniczej. Pracował w administracji rządowej i we frakcji poselskiej socjaldemokratów.
W latach 1975–1976 i 1982–1986 zajmował stanowisko sekretarza stanu w resorcie rolnictwa. Od 1985 do 1992 był posłem do Riksdagu. Wchodził w skład dwóch rządów Ingvara Carlssona, pełniąc funkcje ministra bez teki (1986–1988) oraz ministra mieszkalnictwa (1988–1991). Od 1992 do 2001 sprawował urząd gubernatora regionu administracyjnego Blekinge.
Był też działaczem sportowym, w latach 1979–2002 kierował szwedzką federacją tenisa stołowego.

</doc>
<doc id="5384164" url="https://pl.wikipedia.org/wiki?curid=5384164" title="Arrhenia philonotis">
Arrhenia philonotis

Arrhenia philonotis (Lasch) Redhead, Lutzoni, Moncalvo &amp; Vilgalys – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Arrhenia, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy gatunek ten opisał w 1828 r. Wilhelm Gottlob Lasch, nadając mu nazwę "Agaricus philonotis". Później zaliczany był do różnych rodzajów. Obecną, uznaną przez Index Fungorum nazwę, nadali mu Scott Alan Redhead, François M. Lutzoni, Jean-Marc Moncalvo i Rytas J. Vilgalys w 2002 r.
Synonimy:
W 2003 r. Władysław Wojewoda zaproponował polską nazwę pępówka beżowobrązowa dla naukowej nazwy "Omphalina philonotis". Po przeniesieniu gatunku do rodzaju "Arrhenia" stała się ona niespójna z nazwą naukową.
Morfologia.
Średnica 5–30 mm, początkowo pępkowaty z podwiniętym brzegiem, później rozpłaszczający się. Powierzchnia karbowana, prześwitująco prążkowana, gładka, często pokryta cienkimi, włóknistymi, przywartymi, płaskimi łuskami, których końce mogą być lekko uniesione w postaci rozproszonych cienkich włosków, gęstszych na środku, we wklęśnięciu. Występują wąskie, brązowe, promieniste pasma nad blaszkami, naprzemiennie z szerszymi, jasnobrązowymi pasmami; te ostatnie mogą z czasem ulec bruzdowaniu, nadając kapeluszowi wygląd promieniście żebrowany. Brzeg kapelusza z czasem ciemnieje.
Wysokość 1–2,5 cm, grubość 2–5 mm, prosty, początkowo pełny, potem pusty. Powierzchnia drobno owłosiona, lśniąca, brązowa z rzadkimi białymi włókienkami grzybni u podstawy.
Dość rzadkie o gładkich ostrzach, głęboko zbiegające, z 3–5 małymi blaszkami pośrednimi, w dojrzałych okazach mogą się między blaszkami tworzyć anastomozy, natomiast rozwidlenia blaszek zdarzają się bardzo rzadko. Blaszki mają jasnobrązowy kolor, w dojrzałych okazach ciemniejszy brzeg.
Białawy, cienki, bez wyraźnego zapachu i smaku.
Strzępki skórki cienkościenne, o szerokości 2,0–11,0 μm, szkliste do brązowawych, z umiarkowanie inkrustowanym brązowym pigmentem, powierzchowne warstwy tworzą małe płytki na powierzchni komórki. Sprzążki są we wszystkich strzępkach. Podstawki 29,6 (23,3–35,2) × 7,8 (6,1–10,2) μm, przeważnie czterozarodnikowe, rzadko dwuzarodnikowe, maczugowate, szkliste. Brak cystyd, ale końcowe komórki strzępek wystają z trzonu jako małe włosy Zarodniki 6,6–10,9 × 4,2–7,7 μm, Q = 1,2–2,1, śr. 1,6, czopkowate lub elipsoidalne, z jednolitą zawartością.
Owocniki "Arrhenia philonotis" podobne są do owocników innych gatunków "Arrhenia" o łuskowatych kapeluszach, ale można je łatwo odróżnić po wyraźnie gładkich kapeluszach o nieco większej średnicy i jasnym kolorze przechodzącym bardziej w szarobrązowy. Od "Arrhenia telmatiaea" odróżnia się jaśniejszym odcieniem, a od pępówek (rodzaj "Omphalina") bardziej szarawymi niż czerwonawo-brązowymi odcieniami i szerszymi zarodnikami.
Występowanie i siedlisko.
Najwięcej stanowisk języczka beżowobrązowego podano w Europie. Poza nią gatunek ten występuje w Ameryce Północnej i azjatyckiej części Rosji. W Polsce do 2003 r. znane były tylko dwa stanowiska (Tatrzański Park Narodowy 1962 i Kotlina Orawska 1973). Znajduje się na "Czerwonej liście roślin i grzybów Polski". Ma status E – gatunek wymierający, którego przeżycie jest mało prawdopodobne, jeśli nadal będą działać czynniki zagrożenia.
Naziemny grzyb saprotroficzny. Występuje na wrzosowiskach, torfowiskach. Związany jest z różnymi roślinami wrzosowatymi, takimi jak żurawina błotna ("Vaccinium oxycoccos"), żurawina wielkoowocowa ("Vaccinium macrocarpon"), malina moroszka ("Rubus chamaemorus"), bażyna czarna ("Empetrum nigrum"), modrzewnica pospolita ("Andromeda polifolia"), trzciny i trawy. Owocniki tworzy głównie od czerwca do września, najliczniej w sierpniu.

</doc>
<doc id="5384166" url="https://pl.wikipedia.org/wiki?curid=5384166" title="Immun pudliszkowski">
Immun pudliszkowski



</doc>
<doc id="5384168" url="https://pl.wikipedia.org/wiki?curid=5384168" title="Suszenie drewna">
Suszenie drewna

Suszenie drewna (leśn. sezonowanie drewna, także jego klimatyzowanie, przesuszanie) – proces zmniejszania wilgotności oraz stabilizacji kształtów i wymiarów drewna w drodze jego składowania w określonych warunkach. Sezonowanie w podstawowym znaczeniu odnosi się do metody naturalnej, wystawiania materiału na otwartym powietrzu w mygłach na legarach. Klimatyzowanie odnosi się natomiast do przechowywania już suszonego drewna, w takich warunkach w jakich docelowo ma być ono wykorzystywane, co skutkuje powtórnym suszeniem albo absorpcją wilgoci. 
Cel.
Pierwszorzędnym rezultatem jaki ma być uzyskany w procesie suszenia jest zmniejszenie wilgotności drewna, do którego dochodzi poprzez wyrównywanie się wilgotności materiału z warunkami otoczenia. Dopiero drewno suche nadaje się bowiem do długoterminowego (względnie bezterminowego) składowania, w trakcie którego nie będzie dochodziło do jego murszenia. Cel jego ustabilizowania polega natomiast na doprowadzeniu materiału do stanu, w którym zachowa on stałe wymiary i kształt oraz ograniczone zostanie ryzyko wystąpienia jego odkształceń takich jak kurczenie się, pęcznienie; w szczególności odkształceniom nie będzie zaś ulegał produkt ewentualnie z niego powstały. 
Efektem odpowiedniego suszenia jest uzyskanie materiału o podwyższonych własnościach technicznych względem stanu po ścięciu drzewa; ma to pozwalać na jego efektywne wykorzystanie, czy to jako opału, czy budulca. 
Wilgotność wpływa negatywnie na wytrzymałość materiału co do jego gięcia oraz nieznacznie na wytrzymałość co do rozciągania; ponadto zmniejsza jego oporność, zwiększając jednocześnie wagę. 
Używanie drewna o nadmiernej wilgotności (ponad 20%) jako paliwa jest odradzane. W pierwszej kolejności wskazuje się na niedogodność ekonomiczną – drewno wilgotne charakteryzuje się mniejszą nominalną mocą opałową, która skutkuje z kolei mniejszą skutecznością ogrzewania. Wilgotny opał nie oddaje do otoczenia swojego pełnego potencjału w postaci pożądanej energii cieplnej, ponieważ jej istotna część jest zużywana w procesie odparowywania wody. W konsekwencji obniżeniu ulega także temperatura spalania drewna, przez co część związków nie uzyskuje temperatury zapłonu, co może wpłynąć negatywnie na bezpieczeństwo grzewczego procesu. W trakcie unoszenia się wraz z dymem związki takie mogą osiadać na ścianach przewodu kominowego (np. w postaci sadzy), powodując jego uszkodzenie a nawet zapłon.
Wilgotność drewna.
Zawartość wody w materiale drzewnym względem drewna po obaleniu rośliny nie jest jednakowa i zależy m.in. od gatunku drzewa oraz pory roku. Zasadniczo przekracza ona 35%, średnio będąc na poziomie ok. 50%, a mogąc osiągnąć wartość wynoszącą nawet 150-200% i więcej. Wodę znajdującą się w drewnie dzieli się na wolną i związaną, z ilościową przewagą tej pierwszej. Woda wolna zalega w cewkach i naczyniach, pustych przestrzeniach komórki roślinnej; związana zgromadzona jest w ścianach komórkowych i przestrzeniach międzymicelarnych. 
formula_1 
– przy czym: mo – masa drewna przed suszeniem oraz ms – masa drewna po wysuszeniu
Granicę wilgotności materiału wyznacza wypełnienie pustych komór wodą.
formula_2 
– przy czym ϱw – gęstość względna drewna po wysuszeniu
Proces.
Suszenie drewna zachodzi wskutek zjawiska fizycznego, które dąży do wyrównania ciśnienia pary wodnej w materiale oraz powietrzu w drodze odparowywania, tj. do uzyskania równowagi higroskopijnej. W warunkach domowych wynosi ona średnio od 4% do 12% wilgotności, odpowiednio do przeznaczenia drewna i czynników takich jak temperatura. W trakcie procesu w pierwszej kolejności wytracana jest woda wolna, następnie dopiero ze ścian wydostaje się woda związana. Stan następujący po odparowaniu wody wolnej a poprzedzający odparowywanie wody związanej określa się punktem nasycenia włókien (średnio ok. 25-30% wilgotności). Dopiero odparowywanie wody poniżej tej wartości zaczyna istotnie zwiększać własności techniczne drewna. Wiąże się to jednak z utratą stabilności jego wymiarów, które dążąc do wyrównywania wilgotności z warunkami otoczenia ulegają kurczeniu się albo puchnięciu. 
Tempo osuszania zależy od wilgotności i temperatury otoczenia, od wielkości, kształtu, wilgotności początkowej oraz właściwości gatunkowych suszonego materiału. 
Metody.
Naturalna.
Sezonowanie drewna w sensie ścisłym, jego składowanie na otwartym powietrzu, jest metodą najstarszą oraz zapewniającą względnie najbezpieczniejszy przebieg procesu, powolne osuszanie materiału nie dopuszcza bowiem do powstawania nadmiernych pęknięć w jego strukturze. Zwykle sezonowanie przebiega w pozycji poziomej, pionowe lub ukośne ustawienie drewna skutkuje jego nierównomiernym schnięciem. Gwałtowne osuszanie może być użyteczne jedynie przy odwilgacaniu drewna opałowego oraz zapobieganiu sinieniu. Drewno w formie mygły, sztapli tarcicy lub innej, po jego uprzednim pocięciu na kawałki niedługo po ścince drzewa, układane jest w miejscu o dobrej wentylacji. Dostęp powietrza do boków kłód czy desek oraz ułożenie drewna niebezpośrednio na ziemi ma zapobiec powstawaniu pleśni. Sezonowane drewno powinno być osłonięte przed deszczem oraz słońcem, nie powinno być jednak także wystawione na silny wiatr, który może doprowadzić do nierównomiernego wysychania. 
Przy niektórych gatunkach drzew (np. dąb) sezonowanie przebiega z natury gwałtownie. Aby przeciwdziałać niepożądanym skutkom zakrywa się niekiedy wybranym materiałem końce ułożonego drewna w celu spowolnienia jego wysychania (np. z użyciem wosku). Spowolnić proces można niekiedy także przez przeniesienie drewna do drewutni lub pomieszczeń z kontrolowaną temperaturą czy wilgotnością.
Suszenie naturalne poprzedza niekiedy suszenie drewna inną metodą, stanowiąc tym samym swoistą czynność wstępną. 
Sztuczne.
W suszarni powietrznej.
Suszenie drewna w przemysłowej suszarni znacznie skraca jego czas względem naturalnego sezonowania, bazując na tym samym procesie fizycznym. Metoda polega na kontroli warunków środowiska w pomieszczeniu, takich jak temperatura i wilgotność. Temperatura podgrzanego powietrza może różnić się ze względu na etap, jak również różni się stosownie do metody; co do zasady nie przekracza jednak 120-150°C. Suszarnie dzielą się na progresywne (w tym tunelowe), w których materiał jest przemieszczany w kierunku przeciwnym do kierunku powietrza, przez co przednia czoło wysycha szybciej niż części dalsze, które wysychają w następnej kolejności, oraz na stałe, w których materiał nie przemieszcza się, susząc się jednakowo. Uprzednie wystawienie drewna do schnięcia na wolnym powietrzu przez parę miesięcy powinno nie dopuścić do powstania znaczących wad materiału w wyniku rozwarstwiania czy pękania. W tym samym celu niekiedy w pierwszej kolejności suszarnię wypełnia się parą wodną, co możne wpłynąć jednak negatywnie na wartości techniczne drewna. 
Suszenie takie występuje w wielu wariantach, w szczególności metoda może być stosowana przy wspomaganej lub naturalnej wentylacji, z użyciem pompy próżniowej, z użyciem dymu, z użyciem programu komputerowego; z użyciem osuszacza powietrza przy niższych temperaturach.
Linki zewnętrzne.
Dobra energia drewna – aspekty sezonowania, infografika opracowana przez Lasy Państwowe

</doc>
<doc id="5384170" url="https://pl.wikipedia.org/wiki?curid=5384170" title="Sezonowanie drewna">
Sezonowanie drewna



</doc>
<doc id="5384172" url="https://pl.wikipedia.org/wiki?curid=5384172" title="Bengt K.Å. Johansson">
Bengt K.Å. Johansson

Bengt Karl Åke Johansson (ur. 4 stycznia 1937 w Sandared, zm. 27 września 2021 w Sztokholmie) – szwedzki polityk i urzędnik państwowy, w latach 1985–1991 minister.
Życiorys.
W drugiej połowie lat 50. był zatrudniony w banku Skandinaviska Banken, w 1961 ukończył studia na Uniwersytecie w Göteborgu, po czym pracował jako nauczyciel. Zaangażował się w działalność polityczną w ramach Szwedzkiej Socjaldemokratycznej Partii Robotniczej. W 1963 premier Tage Erlander powierzył mu stanowisko swojego sekretarza, które zajmował do 1966. Później był urzędnikiem ministerstw finansów oraz pracy, a następnie urzędnikiem komisji finansów w Riksdagu. W latach 1982–1985 pełnił funkcję sekretarza stanu w resorcie finansów. W latach 1985–1991 wchodził w skład rządów, którymi kierowali Olof Palme i Ingvar Carlsson. Do 1988 był ministrem bez teki w ministerstwie finansów, odpowiadał m.in. za sprawy konkurencji i ubezpieczeń. Następnie przez trzy lata sprawował urząd ministra administracji publicznej. Od 1991 do 1997 był gubernatorem regionu administracyjnego Älvsborg. Później udzielał się jako mediator przy rozwiązywaniu sporów pracowniczych, do 2008 pełnił funkcję przewodniczącego Miljömålsrådet, rządowej rady do spraw środowiskowych.

</doc>
<doc id="5384175" url="https://pl.wikipedia.org/wiki?curid=5384175" title="Radosław Poleski">
Radosław Poleski

Radosław Poleski (ur. w 1985) – polski astronom, pracownik Obserwatorium Astronomicznego Uniwersytetu Warszawskiego. Zajmuje się poszukiwaniem i badaniem planet pozasłonecznych za pomocą technik mikrosoczewkowania grawitacyjnego.
Życiorys.
Uczęszczał do I Liceum Ogólnokształcącego Dwujęzycznego im. Mikołaja Kopernika w Kołobrzegu. Laureat 47. Olimpiady Astronomicznej (2004). W 2009 roku ukończył studia astronomiczne na Wydziale Fizyki Uniwersytetu Warszawskiego. Tytuł magistra uzyskał na podstawie pracy "Zmiany okresów cefeid z Wielkiego Obłoku Magellana w danych OGLE i MACHO", którą napisał pod kierunkiem prof. dr. hab. Igora Soszyńskiego. W 2012 roku w Obserwatorium Astronomicznym Uniwersytetu Warszawskiego obronił pracę doktorską na temat "Astrometry of the OGLE-III data", której promotorem był prof. dr hab. Igor Soszyński, a promotorem pomocniczym – dr hab. Szymon Kozłowski. W 2022 roku Rada Naukowa Dyscypliny Astronomia UW przyznała mu stopień doktora habilitowanego i wyróżniła osiągnięcie habilitacyjne będące podstawą nadania stopnia na podstawie pracy "Badania planet pozasłonecznych na szerokich orbitach metodą mikrosoczewkowania grawitacyjnego".
Od 2010 do 2012 i ponownie od 2020 roku pracuje w Obserwatorium Astronomicznym Uniwersytetu Warszawskiego, początkowo na stanowisku asystenta naukowego, a od 2020 roku na stanowisku adiunkta badawczego. W latach 2013–2019 pracował naukowo na Uniwersytecie Stanu Ohio, początkowo jako tzw. „postdoctoral researcher”, a od 2016 roku jako „research associate”.
Jego praca magisterska została wyróżniona nagrodą Wydziału Fizyki UW, a praca doktorska – Nagrodą Prezesa Rady Ministrów (2013). W 2017 roku był jednym z laureatów NASA Group Achievement Award za przygotowanie i przeprowadzenie jednej z kampanii obserwacyjnych zgrubienia centralnego Galaktyki (K2C9). Jego dotychczasowa praca naukowa została w 2019 roku wyróżniona Nagrodą Młodych PTA. Był także członkiem zespołu (pod kierunkiem prof. dr. hab. Andrzeja Udalskiego), który w 2020 roku otrzymał Nagrodę Prezesa Rady Ministrów za działalność naukową. Od września 2019 roku jest członkiem Polskiego Towarzystwa Astronomicznego, a od kwietnia 2021 roku – członkiem Międzynarodowej Unii Astronomicznej.
Do 2022 roku był autorem lub współautorem ponad 340 prac naukowych odnotowanych w bazie Scopus, w grudniu 2022 miał wskaźnik Hirscha 56.

</doc>
<doc id="5384181" url="https://pl.wikipedia.org/wiki?curid=5384181" title="Impreza (singel)">
Impreza (singel)

Impreza – utwór polskiego piosenkarza i rapera Sobla wydany 23 listopada 2019 roku.
Nagranie uzyskało status diamentowej płyty. Utwór ponadto miał ponad 104 milionów wyświetleń w serwisie YouTube (2022) oraz ponad 60 milionów odsłuchań w serwisie Spotify (2022).
Za produkcję odpowiadał Lezter.

</doc>
<doc id="5384182" url="https://pl.wikipedia.org/wiki?curid=5384182" title="Big Mommy">
Big Mommy

Big Mommy – singel polskiej piosenkarki i raperki Oliwki Brazil. Singel został wydany 17 września 2021 roku, nakładem wytwórni muzycznej Warner Music Poland. Tekst utworu został napisany przez Oliwię Bartosiewicz.
Nagranie otrzymało w Polsce status platynowej płyty w 2022 roku.
Singel zdobył ponad 11 milionów wyświetleń w serwisie YouTube (2022) oraz ponad 11 milionów odsłuchań w serwisie Spotify (2022).
Nagrywanie.
Utwór został wyprodukowany przez Pedro oraz Francisa. Za mix/mastering utworu odpowiada Francis. Tekst do utworu został napisany przez Oliwię Bartosiewicz.

</doc>
<doc id="5384183" url="https://pl.wikipedia.org/wiki?curid=5384183" title="Protathlima A’ Kategorias (2016/2017)">
Protathlima A’ Kategorias (2016/2017)

Protathlima A’ Kategorias 2016/2017 (ze względów sponsorskich zwana jako "Παγκύπριο Πρωτάθλημα CYTA") – była 78. edycją najwyższej klasy rozgrywkowej piłki nożnej na Cyprze. 
Brało w niej udział 14 drużyn, które w okresie od 20 sierpnia 2016 do 21 maja 2017 rozegrały 36 kolejki meczów. 
Tytuł mistrzowski obronił APOEL zdobywając piąty tytuł z rzędu, a dwudziesty szósty w swojej historii.
Format rozgrywek.
Rozgrywki składały się z dwóch faz. W pierwszej drużyny grały ze sobą dwukrotnie, raz u siebie i raz na wyjeździe. Dwa ostatnie zespoły zostały zdegradowane. W drugiej fazie pozostałe drużyny zostały podzielona na dwie grupy.
Sześć najlepszych zagrało o tytuł oraz miejsca startowe w międzynarodowych rozgrywkach, zaś pozostałe o pozostanie w lidze. Zespoły rozegrały ze sobą mecz i rewanż. Punkty zdobyte w fazie zasadniczej zostały zachowane.

</doc>
<doc id="5384187" url="https://pl.wikipedia.org/wiki?curid=5384187" title="Krum (ujednoznacznienie)">
Krum (ujednoznacznienie)



</doc>
<doc id="5384191" url="https://pl.wikipedia.org/wiki?curid=5384191" title="Dimitris Teodoru">
Dimitris Teodoru

Dimitris Teodoru (gr. Δημήτρης Θεοδώρου; ur. 10 września 1997 w Aradipu) – cypryjski piłkarz grający na pozycji napastnika w klubie APOEL FC.
Kariera juniorska.
Teodoru zaczął grać jako junior w Omonii Aradipu w wieku 6 lat.
Kariera seniorska.
Omonia Aradipu.
Teodoru zadebiutował w pierwszej drużynie Omonii Aradipu 4 stycznia 2014. W tamtym sezonie wystąpił jeszcze w siedmiu starciach. Łącznie dla tego klubu Teodoru rozegrał 130 meczów ligowych, strzelając 17 goli.
Enosis Neon Paralimni.
Teodoru przeszedł do Enosis Neon Paralimni 16 lipca 2019. Debiut dla tego zespołu zaliczył 26 sierpnia 2019 w przegranym 3:4 spotkaniu przeciwko Ethnikosowi Achna. Pierwszego gola strzelił 5 października 2019 w meczu z Doksą Katokopia (wyg. 1:3), notując dublet. Ostatecznie w barwach Enosis Neon Paralimni Cypryjczyk wystąpił 62 razy, zdobywając 13 bramek.
APOEL FC.
29 czerwca 2021 Teodoru podpisał trzyletnią umowę z APOEL-em FC. Zadebiutował on dla tego klubu 21 sierpnia 2021 w meczu z Pafos FC.
Kariera reprezentacyjna.
Cypr.
W listopadzie 2019 Teodoru został po raz pierwszy powołany do reprezentacji Cypru. Zadebiutował w niej 16 listopada w przegranym 1:2 spotkaniu ze Szkocją, kiedy to na boisko wszedł w 77 minucie zastępując Charalambosa Kiriaku. W marcu 2022 dostał po raz drugi powołanie do kadry, jednak nie zagrał wtedy żadnego meczu.

</doc>
<doc id="5384193" url="https://pl.wikipedia.org/wiki?curid=5384193" title="S4S Squash For Silesia">
S4S Squash For Silesia

S4S Squash For Silesia - polski klub squasha założony w 2016 roku. Początkowo klub miał siedzibę w Bytomiu i grywał na kortach w dzielnicy Miechowice. Od listopada 2021 roku drużyna przeniosła się do pobliskiej miejscowości Orzech.
Podczas drużynowych mistrzostw Polski mężczyzn w sezonie 2019/2020 zespół wywalczył trzecie miejsce. W kolejnym sezonie bytomski zespół zdobył złoty medal grając w składzie: Viktor Byrtus, Adrian Marszał, Jakub Gogol, Jakub Wasilewski, Wojciech Wycisło, Marcin Kozik, Robert Olejniczak, Marek Dobry, Adrian Sokół.

</doc>
<doc id="5384211" url="https://pl.wikipedia.org/wiki?curid=5384211" title="Wybory prezydenckie w Czechach w 2023 roku">
Wybory prezydenckie w Czechach w 2023 roku

Wybory prezydenckie w Czechach w 2023 roku (cz. Volba prezidenta České republiky 2023) – elekcja, której celem było wyłonienie następcy urzędującego prezydenta Miloša Zemana. W wyniku I tury (13–14 stycznia 2023) najwięcej głosów zebrali Petr Pavel (35,4%) oraz Andrej Babiš (34,99%). W I turze wzięło udział 5 622 812 osób, co dało frekwencję na poziomie 68,24%.
W II turze (27–28 stycznia 2023) wygrał Petr Pavel, uzyskując 3 358 926 głosów (58,32%), wobec 2 400 271 dla Babiša (41,67%) przy frekwencji 70,25%. Początek kadencji Petra Pavla wyznaczono na 9 marca 2023 po zakończeniu kadencji przez Miloša Zemana.
Kandydaci.
Lista:

</doc>
<doc id="5384218" url="https://pl.wikipedia.org/wiki?curid=5384218" title="Park Narodowy Salar del Huasco">
Park Narodowy Salar del Huasco

Park Narodowy Salar del Huasco (hiszp. "Parque nacional Salar del Huasco") – park narodowy w północnym Chile położony w regionie Tarapacá, w prowincji Tamarugal (gmina Pica). Został utworzony w sierpniu 2020 roku i zajmuje obszar 99,5 km².
Historia.
9 maja 2005 roku powstał rezerwat przyrody Salar del Huasco. 2 lutego 2010 roku został on przekształcony w park narodowy. W tym samym roku protest przeciwko powstaniu parku złożyli przedstawiciele rdzennej ludności (Ajmara) twierdząc, że powstanie parku bez konsultacji z rdzennymi mieszkańcami narusza art. 6 Konwencji nr 169 Międzynarodowej Organizacji Pracy. W związku z tym 19 grudnia 2014 uchylono dekret o utworzeniu parku narodowego. Po konsultacji z mieszkańcami, 24 sierpnia 2020 roku, prezydent Chile ogłosił ponownie przekształcenie rezerwatu w park narodowy. Od 1996 roku teren obecnego parku jest wpisany na listę konwencji ramsarskiej. W 2010 roku został zakwalifikowany przez BirdLife International jako ostoja ptaków IBA.
Opis.
Park obejmuje solnisko położone na pustynnej wyżynie, o średniej wysokości około 4000 m n.p.m., w pobliżu granicy z Boliwią. Występują tu tereny podmokłe ze słonymi jeziorami i słonymi bagnami.
Klimat pustynny na wysokościach do 4000 m n.p.m. Wyżej klimat stepowy. Średnia roczna temperatura wynosi +18 °C.
Flora.
Główna formacja roślinna na terenie parku to sucha puna. Rośnie tu głównie "Fabiana ramulosa", "Diplostephium meyenii", "Parastrephia lepidophylla", "Parastrephia qudrangularis", "Mulinum crassifolium", "Urbania pappigera".
Fauna.
Jednym z głównych obiektów ochrony są żyjące tu flamingi: narażony na wyginięcie flaming andyjski i bliskie zagrożenia wyginięciem flaming chilijski i flaming krótkodzioby. Inne występujące tu ptaki to m.in.: nandu plamiste, grzywoszyjka andyjska, mewa andyjska, kondor wielki, łyska wielka, kusoń andyjski.
Ze ssaków w parku żyją m.in.: zagrożony wyginięciem ocelot andyjski, puma płowa, ocelot pampasowy, nibylis andyjski, wiskacza górska, gwanako andyjskie, wikunia andyjska.

</doc>
<doc id="5384225" url="https://pl.wikipedia.org/wiki?curid=5384225" title="Claude (postać fikcyjna)">
Claude (postać fikcyjna)



</doc>
<doc id="5384229" url="https://pl.wikipedia.org/wiki?curid=5384229" title="Franz Dittrich (patolog)">
Franz Dittrich (patolog)

Franz Dittrich (ur. 16 października 1815 w Nixdorf, zm. 29 sierpnia 1859 w Erlangen) – niemiecki patolog.
Historia.
Studiował na Uniwersytecie Karola w Pradze pod kierunkiem austriackiego anatoma Josefa Hyrtla. Pod jego opieką uzyskał tytuł doktora w 1941 roku. Kontynuował studia w Wiedniu i ponownie w Pradze, gdzie otrzymał posadę asystenta u Rudolfa Jakscha i Franza Kiwischa. Został prosektorem, a w 1848 roku profesorem patomorfologii. W 1850 roku otrzymał stanowisko w poliklinice w Erlangen. Od 1856 roku jego stan zdrowia pogorszył się, zmarł w 1859 roku w Erlangen. Od 1845 roku Dittrich publikował w praskim periodyku Vierteljahrsschrift für praktische Heilkunde. 

</doc>
<doc id="5384230" url="https://pl.wikipedia.org/wiki?curid=5384230" title="Język kadiwéu">
Język kadiwéu



</doc>
<doc id="5384232" url="https://pl.wikipedia.org/wiki?curid=5384232" title="Niewzorow">
Niewzorow



</doc>
<doc id="5384236" url="https://pl.wikipedia.org/wiki?curid=5384236" title="Yōhei Azakami">
Yōhei Azakami

 – japoński seiyū, pracujący dla agencji Aoni Production.
Biografia.
Azakami urodził się 7 sierpnia 1991 w prefekturze Gunma. Uczęszczał do Aoni Juku, szkoły aktorstwa głosowego należącej do firmy Aoni Production. Po ukończeniu szkoły w 2011 dołączył do ich agencji. Azakami początkowo występował pod pseudonimem artystycznym , jednak w 2012 zmienił go na Yōhei Azakami. Jego pierwszą główną rolą była postać Kennosuke Tokisady Ōmy z serialu anime "Kuromukuro".

</doc>
<doc id="5384237" url="https://pl.wikipedia.org/wiki?curid=5384237" title="Takashi Nagasako">
Takashi Nagasako

 – japoński seiyū związany z agencją Arts Vision. Okazjonalnie udziela też głosu w dubbingu.

</doc>
<doc id="5384240" url="https://pl.wikipedia.org/wiki?curid=5384240" title="It’z Me">
It’z Me



</doc>
<doc id="5384241" url="https://pl.wikipedia.org/wiki?curid=5384241" title="Henryk Zasławski">
Henryk Zasławski

Henryk Zasławski (ur. 1948 w Łodzi) – polski poeta i animator kultury, jeden z czołowych twórców łódzkiej Grupy Literackiej Centauro.
Życiorys.
Debiutował w 1970 roku w "Almanachu Literackim Korespondencyjnego Klubu Młodych Pisarzy". 
W 1983 roku był jednym z założycieli Grupy Liteackiej Centauro, której członkiem pozostaje do dziś.

</doc>
<doc id="5384262" url="https://pl.wikipedia.org/wiki?curid=5384262" title="Anatol Gawrych-Laudański">
Anatol Gawrych-Laudański

Anatol Józef Gawrych-Laudański (ur. 5 sierpnia 1924, zm. 1993) – kapral chorąży, powstaniec warszawski, współzałożyciel, a w latach 1989–1993 pierwszy prezes Zarządu Głównego Towarzystwa Pamięci Powstania Wielkopolskiego 1918–1919.
Życiorys.
Syn powstańca wielkopolskiego i śląskiego Józefa Alojzego Gawrycha.
Uczestnik powstania warszawskiego ps. „Lauda”. Walczył na szlaku bojowym Powiśle–Śródmieście-Północ. Należał do plutonu gospodarczego 4. kompanii Grupy Bojowej „Krybar”. Następnie w 1. kompanii „Warszawianka” I batalionu „Lecha Żelaznego” w Zgrupowaniu Chrobry II. Trafił do niewoli niemieckiej (nr jeniecki 101712).
Po wojnie służył w Ludowym Wojsku Polskim, następnie był dyrektorem jednego z działów Międzynarodowych Targów Poznańskich.
Został pochowany na cmentarzu parafii pw. św. Andrzeja Apostoła w Poznaniu-Spławiu.

</doc>
<doc id="5384266" url="https://pl.wikipedia.org/wiki?curid=5384266" title="Marie-Eve Nault">
Marie-Eve Nault

Marie-Eve Nault (ur. 16 lutego 1982 w Trois-Rivières) – kanadyjska piłkarka, grająca na pozycji obrońcy. W latach 2004–2016 reprezentowała kraj. W 2012 roku wraz z reprezentacją Kanady zdobyła 3. miejsce na Letnich Igrzyskach Olimpijskich w Londynie. 13 stycznia 2017 roku zakończyła karierę.
Kariera reprezentacyjna.
Nault po raz pierwszy w barwach Kanady zagrała 24 stycznia 2004 roku w meczu przeciwko Chinom. Reprezentowała swój kraj na Mistrzostwach Świata w 2011 roku oraz na Letnich Igrzyskach Olimpijskich w Londynie.

</doc>
<doc id="5384269" url="https://pl.wikipedia.org/wiki?curid=5384269" title="Iwan Omelianowicz-Pawlenko">
Iwan Omelianowicz-Pawlenko



</doc>
<doc id="5384270" url="https://pl.wikipedia.org/wiki?curid=5384270" title="Tadeusz Szyma (dziennikarz)">
Tadeusz Szyma (dziennikarz)

Tadeusz Szyma (ur. 22 września 1942 w Częstochowie, zm. 5 kwietnia 2018 w Krakowie) – polski reżyser, scenarzysta i krytyk filmowy, poeta, pisarz i wykładowca akademicki, działacz opozycji antykomunistycznej w PRL.
Życiorys.
Po zdaniu matury podjął studia polonistyczne na Uniwersytecie Jagiellońskim i filozoficzne na Uniwersytecie Warszawskim. Po uzyskaniu magisterium rozpoczął pracę naukową w Polskiej Akademii Nauk, a następnie na stanowisku asystenta w Instytucie Filozofii Uniwersytetu Jagiellońskiego. W latach 1978–1991 pracował w redakcji „Tygodnika Powszechnego”, zajmując się sprawami kultury, w tym też krytyką filmową. Pisał też reportaże oraz artykuły o tematyce historycznej i kościelnej. Z redakcją rozstał się ze względu na różnice polityczne i ideowe. Z ramienia episkopatu Polski podjął się misji tworzenia ogólnopolskiego dziennika katolickiego, co zakończyło się niepowodzeniem.
W latach 1991–1996 był wykładowcą na Wydziale Radia i Telewizji Uniwersytetu Śląskiego w Katowicach, a następnie na Uniwersytecie Papieskim Jana Pawła II w Krakowie. Prowadził tam kurs na temat manipulacji w mediach i komunikacji społecznej. Podjął również pracę w Telewizji Polskiej, pracując w latach 1994–1996 jako kierownik redakcji filmu dokumentalnego, a później (do 2000 r.) jako wiceszef redakcji dziecięcej i młodzieżowej. Od 2016 był członkiem Rady Programowej TVP. Współpracował też z Polskim Instytutem Sztuki Filmowej oraz redakcjami miesięcznika „Kino” i tygodnika katolickiego „Niedziela”. Jako reżyser był autorem wielu uznanych filmów dokumentalnych. Pisał też teksty do albumów fotograficznych oraz wydawał tomiki swoich wierszy i książek dla dzieci. Był członkiem Koła Piśmiennictwa Filmowego Stowarzyszenia Filmowców Polskich. Został pochowany na Cmentarzu Rakowickim w Krakowie.
Działalność polityczna.
Od końca lat 70. zaangażował się w działalność opozycyjną. Sympatyzował z Konfederacją Polski Niepodległej i pisywał do prasy podziemnej. Od 1984 współpracował z Chrześcijańskim Uniwersytetem Robotniczym, założonym przez ks. Kazimierza Jancarza w parafii św. Maksymiliana w Nowej Hucie–Mistrzejowicach. Z tego powodu był inwigilowany przez Służbę Bezpieczeństwa.
W wyborach w 1991 Tadeusz Szyma z ramienia Koalicji Republikańskiej ubiegał się o mandat posła, a w 1993 z ramienia Katolickiego Komitetu Wyborczego "Ojczyzna" o mandat senatora. W obu wypadkach mandatu nie uzyskał.
Upamiętnienie.
Drogę życiową Tadeusza Szymy ukazuje film dokumentalny Pawła Woldana pt. „Moje drogi. Tadeusz Szyma” z 2020 r.

</doc>
<doc id="5384282" url="https://pl.wikipedia.org/wiki?curid=5384282" title="Ponia">
Ponia

Ponia (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów wieś w gminie Milcza, w powiecie borysowskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 233 osoby, 9 było wyznania rzymskokatolickiego, 216 prawosławnego a 8 mahometańskiego. Jednocześnie 1 mieszkaniec zadeklarował polską, 224 białoruską a 8 tatarską przynależność narodową. Było tu 40 budynków mieszkalnych. W 1931 w 43 domach zamieszkiwały 264 osoby.
Wierni należeli do parafii rzymskokatolickiej w Dołhinowie i prawosławnej w Milczy. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Do 1973 roku w sielsowiecie Milcza.
Od 1991 w składzie niepodległej Białorusi.

</doc>
<doc id="5384284" url="https://pl.wikipedia.org/wiki?curid=5384284" title="Janusz Rak (inżynier środowiska)">
Janusz Rak (inżynier środowiska)

Janusz Ryszard Rak (ur. 10 stycznia 1952 w Warszawie) – profesor nauk technicznych, pracownik naukowy Politechniki Rzeszowskiej im. Ignacego Łukasiewicza.
Życiorys.
Ukończył Szkołę Podstawową nr 3, a następnie 70 Technikum Mechaniczno-Elektryczne w Rzeszowie, po czym rozpoczął studia o specjalności zaopatrzenie w wodę, unieszkodliwianie ścieków i odpadów na Politechnice Krakowskiej. W tym czasie działał w działalność w Kole Naukowym Inżynierii Sanitarnej. W 1975 r. otrzymał Srebrną Odznakę im. Mikołaja Kopernika „Primus Inter Pares”. Studia ukończył w 1976 r., po czym krótko pracował w Miejskim Przedsiębiorstwie Wodociągów i Kanalizacji w Krakowie, a od 1977 r. został asystentem w Zakładzie Oczyszczania i Ochrony Wód Politechniki Rzeszowskiej. Stopień doktora uzyskał w 1986 r. za rozprawę pt. „Metody oceny niezawodności konwencjonalnych osadników wstępnych w miejskich oczyszczalniach ścieków”, której promotorem był prof. Artur Wieczysty. Pracę habilitacyjną pt. „Niezawodność systemu uzdatniania wód powierzchniowych” obronił w 1994 r., uzyskując stopień doktora habilitowanego nauk technicznych w dyscyplinie inżynieria środowiska, w specjalności zaopatrzenie w wodę. W 1995 r. został kierownikiem Zakładu Urządzeń Sanitarnych Politechniki Rzeszowskiej (później Zakład Zaopatrzenia w Wodę i Odprowadzania Ścieków, obecnie Katedra Zaopatrzenia w Wodę i Odprowadzania Ścieków). Funkcję tę pełnił do czasu przejścia na emeryturę w 2018 r. W 2006 r. otrzymał tytuł profesora nauk technicznych. 
Dorobek naukowy.
Opublikowany dorobek naukowy prof. J. R. Raka liczy ogółem 517 prac, w tym 97 indywidualnych i 420 współautorskich, 17 monografii oraz 4 skryptów. Jest współautorem 1 projektu racjonalizatorskiego, 5 grantów KBN, 12 opracowań na zlecenie i 46 prac o charakterze wdrożeń inżynierskich. Jest promotorem 180 prac dyplomowych magisterskich i 52 inżynierskich.. 
Jest członkiem Polskiego Zrzeszenia Inżynierów i Techników Sanitarnych; wielokrotnie pełnił w nim funkcję członka zarządu oddziału rzeszowskiego. Był członkiem Komitetu Inżynierii Środowiska PAN, jest też członkiem honorowym Komisji Gospodarki Wodnej krakowskiego oddziału PAN.
Odznaczenia i medale.
Otrzymał kilkanaście nagród Rektora Politechniki Rzeszowskiej (w tym 8 nagród I stopnia) i dwie nagrodą Ministra Nauki i Szkolnictwa Wyższego. Przyznano mu Srebrną i Złotą Odznakę Honorową PZITS (1983 i 2003 r.). W 2002 r. otrzymał medal „Zasłużonym dla Politechniki Rzeszowskiej”. W 2000 r. został odznaczony Złotym Krzyżem Zasługi, Medalem Komisji Edukacji Narodowej i Złotym Medalem za Długoletnią Służbę. 
Za działalność w Klubie Uczelnianym AZS otrzymał Srebrną i Złotą Odznakę AZS-u.
Zainteresowania.
Jest miłośnikiem podróży, sportu, historii starożytnej, życiorysów wybitnych ludzi i filatelistyki.

</doc>
<doc id="5384303" url="https://pl.wikipedia.org/wiki?curid=5384303" title="Cmentarz żydowski w Oslo">
Cmentarz żydowski w Oslo

Cmentarz żydowski w Oslo (nor. "Den gamle jødiske gravlunden i Sofienbergparken i Oslo") – cmentarz społeczności żydowskiej położony przy rogu ulic Helgesens gate i Rathkes gate. Jego historia sięga roku 1869, używany był do 1917. Łącznie znajduje się na nim 197, przy czym nie zachowało się aż tyle macew. Wśród pochowanych znajduje się wielu Żydów pochodzących z terenu Rzeczypospolitej.

</doc>
<doc id="5384306" url="https://pl.wikipedia.org/wiki?curid=5384306" title="Stepped reckoner">
Stepped reckoner



</doc>
<doc id="5384321" url="https://pl.wikipedia.org/wiki?curid=5384321" title="Thomas S. Ferguson">
Thomas S. Ferguson

Thomas Shelburne Ferguson (ur. 14 grudnia 1929 w Oakland) – amerykański matematyk i statystyk. Emerytowany profesor matematyki i statystyki na Uniwersytecie Kalifornijskim w Los Angeles. 
Ferguson urodził się w Oakland i wychował w Alamedzie w Kalifornii. Ukończył matematykę na Uniwersytecie Kalifornijskim w Berkeley, gdzie uzyskał stopień doktora w 1956. Jego rozprawa składała się z dwóch oddzielnie zatytułowane części: "On Existence of Linear Regression in Linear Structural Relations" („O istnieniu regresji liniowej w liniowych relacjach strukturalnych”) i "A Method of Generating Best Asymptotically Normal Estimates with Application to the Estimation of Bacterial Densities" („Metoda generowania najlepszych asymptotycznie normalnych oszacowań z zastosowaniem do szacowania gęstości bakterii”). Promotorem rozprawy był .
Po doktoracie przez rok pracował w Berkeley jako wykładowca na uniwersytecie, a w 1957 przeniósł się na Uniwersytet Kalifornijski w Los Angeles.
Znaczące monografie.
Ferguson został mianowany członkiem w 1967, a także w 1985. W 1998 otrzymał . Festschrift na cześć Fergusona pod redakcją i został opublikowany w 2000.
Życie osobiste.
Ferguson poślubił Beatriz Rossello, która też jest matematyczką, z którą ma syna Chrisa Fergusona, pokerzystę. Jest współautorem artykułów z Chrisem Fergusonem na temat matematyki pokera i innych gier losowych.

</doc>
<doc id="5384325" url="https://pl.wikipedia.org/wiki?curid=5384325" title="Język nukumanu">
Język nukumanu

Język nukumanu, także tasman – język z grupy polinezyjskiej języków austronezyjskich używany przez mieszkańców atolu Nukumanu w prowincji Bougainville w Papui-Nowej Gwinei. Według danych z 2015 roku posługuje się nim 750 osób.

</doc>
<doc id="5384326" url="https://pl.wikipedia.org/wiki?curid=5384326" title="Język tasman">
Język tasman



</doc>
<doc id="5384328" url="https://pl.wikipedia.org/wiki?curid=5384328" title="Język takuu">
Język takuu

Język takuu (a. taku, tau, tauu), także mortlock – język z grupy polinezyjskiej języków austronezyjskich używany przez mieszkańców atolu Takuu w prowincji Bougainville w Papui-Nowej Gwinei. Według danych z 2011 roku posługuje się nim 580 osób.

</doc>
<doc id="5384329" url="https://pl.wikipedia.org/wiki?curid=5384329" title="Język tau">
Język tau



</doc>
<doc id="5384330" url="https://pl.wikipedia.org/wiki?curid=5384330" title="Język tauu">
Język tauu



</doc>
<doc id="5384331" url="https://pl.wikipedia.org/wiki?curid=5384331" title="Język taku">
Język taku



</doc>
<doc id="5384335" url="https://pl.wikipedia.org/wiki?curid=5384335" title="Pożarnica (rejon wilejski)">
Pożarnica (rejon wilejski)

Pożarnica (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów wieś w okręgu wiejskim Izabelin, w gminie Dołhinów, w powiecie wilejskim, w guberni wileńskiej Imperium Rosyjskiego. W 1866 roku liczyła 23 mieszkańców (12 dusz rewizyjnych) w 3 domach. Należała do dóbr Karolin, własność Kamieńskich.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 57 osób, wszystkie były wyznania rzymskokatolickiego. Jednocześnie 55 mieszkańców zadeklarowało polską, 2 białoruską przynależność narodową. Było tu 9 budynków mieszkalnych. W 1931 w 10 domach zamieszkiwało 61 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5384337" url="https://pl.wikipedia.org/wiki?curid=5384337" title="Język nukeria">
Język nukeria

Język nukeria (a. nuguria, nukuria), także: fead, nahoa – język z grupy polinezyjskiej języków austronezyjskich używany przez mieszkańców atolu Nukuria w prowincji Bougainville w Papui-Nowej Gwinei. Według danych z 2003 roku posługuje się nim 550 osób.

</doc>
<doc id="5384338" url="https://pl.wikipedia.org/wiki?curid=5384338" title="Język nuguria">
Język nuguria



</doc>
<doc id="5384340" url="https://pl.wikipedia.org/wiki?curid=5384340" title="Język fead">
Język fead



</doc>
<doc id="5384341" url="https://pl.wikipedia.org/wiki?curid=5384341" title="Język nukuria">
Język nukuria



</doc>
<doc id="5384347" url="https://pl.wikipedia.org/wiki?curid=5384347" title="Go Air">
Go Air



</doc>
<doc id="5384351" url="https://pl.wikipedia.org/wiki?curid=5384351" title="Język vaeakau-taumako">
Język vaeakau-taumako

Język vaeakau-taumako, także pileni (a. pilheni) – język z grupy polinezyjskiej języków austronezyjskich używany w prowincji Temotu na Wyspach Salomona. Posługują się nim mieszkańcy grup wysp Duff i Reef. Według danych z 1999 roku mówi nim 1660 osób.
Został udokumentowany w postaci słownika i opisu gramatyki. Jest zapisywany alfabetem łacińskim.

</doc>
<doc id="5384355" url="https://pl.wikipedia.org/wiki?curid=5384355" title="Język pileni">
Język pileni



</doc>
<doc id="5384356" url="https://pl.wikipedia.org/wiki?curid=5384356" title="Język pilheni">
Język pilheni



</doc>
<doc id="5384358" url="https://pl.wikipedia.org/wiki?curid=5384358" title="Pożarnica">
Pożarnica

Pożarnica – wieś na Białorusi, w obwodzie mińskim, w rejonie mołodeczańskim, w sielsowiecie Horodziłowo.
Pożarnica – wieś na Białorusi, w obwodzie mińskim, w rejonie wilejskim, w sielsowiecie Dołhinów.

</doc>
<doc id="5384360" url="https://pl.wikipedia.org/wiki?curid=5384360" title="Język ontong java">
Język ontong java

Język ontong java, także: luangiua (a. luaniua, leuangiua), lord howe – język z grupy polinezyjskiej języków austronezyjskich używany w prowincji Malaita na Wyspach Salomona. Posługują się nim mieszkańcy atolu Ontong Java. Według danych z 1999 roku mówi nim blisko 2400 osób.

</doc>
<doc id="5384361" url="https://pl.wikipedia.org/wiki?curid=5384361" title="Język luaniua">
Język luaniua



</doc>
<doc id="5384362" url="https://pl.wikipedia.org/wiki?curid=5384362" title="Język leuangiua">
Język leuangiua



</doc>
<doc id="5384363" url="https://pl.wikipedia.org/wiki?curid=5384363" title="Język luangiua">
Język luangiua



</doc>
<doc id="5384369" url="https://pl.wikipedia.org/wiki?curid=5384369" title="Puńki (rejon wilejski)">
Puńki (rejon wilejski)

Puńki – dawna osada. Tereny, na których leżała, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 folwark a następnie osada leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 4 osoby, 3 były wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 13 domach zamieszkiwało 31 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5384370" url="https://pl.wikipedia.org/wiki?curid=5384370" title="Język sikaiana">
Język sikaiana

Język sikaiana (a. sikayana) – język z grupy polinezyjskiej języków austronezyjskich używany w prowincji Malaita na Wyspach Salomona. Posługują się nim mieszkańcy atolu Sikaiana. Według danych z 1999 roku mówi nim 730 osób.
Według Ethnologue znajduje się na skraju wymarcia. Nie jest używany przez wszystkich członków społeczności. Opisano jego gramatykę i słownictwo.

</doc>
<doc id="5384371" url="https://pl.wikipedia.org/wiki?curid=5384371" title="General Paz Juniors Córdoba">
General Paz Juniors Córdoba



</doc>
<doc id="5384373" url="https://pl.wikipedia.org/wiki?curid=5384373" title="Język sikayana">
Język sikayana



</doc>
<doc id="5384375" url="https://pl.wikipedia.org/wiki?curid=5384375" title="Puńki">
Puńki



</doc>
<doc id="5384376" url="https://pl.wikipedia.org/wiki?curid=5384376" title="VinFast VF7">
VinFast VF7

VinFast VF7 – elektryczny samochód osobowy typu crossover klasy kompaktowej produkowany pod wietnamską marką VinFast od 2023 roku.
Historia i opis modelu.
Podczas międzynarodowych targów technologicznych CES 2022 w Las Vegas wietnamski VinFast miał swoją amerykańską premierę, przedstawiając tam nie tylko swoją dotychczasową gamę nowych samochodów elektrycznych, ale i prezentując studyjne zapowiedzi trzech kolejnych modeli bliskich produkcyjnej postaci. W tym gronie znalazł się kompaktowy crossover VF7, który w seryjnej formie zadebiutował w listopadzie 2022 razem z mniejszym modelem VF6.
VinFast VF7 utrzymany został w awangardowym wzornictwie, ze stylizacją opracowaną przez włoskie studio projektowe Torino Design. Masywna sylwetka z wysoko poprowadzoną, niewielką linią szyb została wzbogacona licznymi ostro zarysowanymi przetłoczeniami, a także przednim oraz tylnym oświelteniem utrzymanym w motywie wąskich pasów świetlnych w motywie litery "V".
Podobnie jak inne modele z nowej gamy elektrycznych modeli VinFasta, VF7 zyskał kabinę pasażerską utrzymaną w cyfrowo-minimalistycznym wzornictwie. Wszelkie funkcje oraz wskazania zgromadzone zostały w dużym, centralnym dotykowym ekranie skierowanym ku kierowcy, charakteryzując się przekątną 15,6 cala. Wyświetlacz pełni funkcję sterowania systemem multimedialnym, a także przedstawia wskazania prędkościomierza czy nawigacji. Wśród elementów wyposażenia znalazł się m.in. wyświetlacz head-up display, tapicerka ze sztucznej skóry czy szklany dach.
Sprzedaż.
Podobnie jak w przypadku równolegle debiutującego VF6, początek produkcji VinFasta VF7 został wyznaczony w wietnamskich zakładach firmy w Hajfong na trzeci kwartał 2023 roku. Głównymi rynkami zbytu dla kompaktowego crossovera są Stany Zjednoczone oraz Europa Zachodnia, z planami sprzedaży także w innych regionach globalnych.
Dane techniczne.
VinFast VF7 jest samochodem w pełni elektrycznym, do napędu którego przewidziano dwie odmiany, obie przenoszące moc na oś przednią. Podstawowa Eco zasilana jest silnikiem o mocy 201 KM i 310 Nm maksymalnego momentu obrotowego, z kolei topowa Plus rozwija moc 349 KM i 500 Nm maksymalnego momentu obrotowego. Podstawowa odmiana ma osiągać ok. 418 kilometrów zasięgu na jednym ładowaniu, z kolei topowa ok. 400 kilometrów przy nieokreślonych jeszcze parametrach dostępnych akumulatorów.

</doc>
<doc id="5384379" url="https://pl.wikipedia.org/wiki?curid=5384379" title="Parafia Nawiedzenia Najświętszej Maryi Panny w Olkowiczach">
Parafia Nawiedzenia Najświętszej Maryi Panny w Olkowiczach

Parafia Nawiedzenie Najświętszej Maryi Panny w Olkowiczach – rzymskokatolicka parafia znajdująca się w archidiecezji mińsko-mohylewskiej, w dekanacie wilejskim, na Białorusi. Parafia istnieje od drugiej połowy XVIII w. 
Historia.
W 1699 roku zbudowano drewnianą kaplicę. W 1722 roku biskup Alekander Horain, właściciel Olkowicz, wybudował za własne środki drewniany kościół Narodzenia Najświętszej Maryi Panny. Obok świątyni wzniesiono dwupoziomową drewnianą dzwonnicę. W 1761 r. karmelici ufundowali przy kościele szpital. W 1754 r. wybudowano nowy kościół w stylu neoklasycystycznym z sześciokolumnowym portykiem i dwukondygnacyjną wieżą.
W 1886 roku parafia znajdowała się w dekanacie wilejskim diecezji wileńskiej, posiadała 3990 parafian. Posiadała filię w Wiażynie, kaplice w Starzynkach i Obodowcach. W kościele znajdował się słynący cudami obraz Najświętszej Maryi Panny. Proboszczem był ks. Kacper Jakubowski. 
W latach 1887-1905 wybudowano obok starego kościoła nową świątynię z cegły. W 1915 r. proboszczem był ks. Mieczysław Pietrzykowski. 
W 1950 r. świątynia została zamknięta przez władze sowieckie, budynek służył jako spichlerz. W 1969 roku dach kościoła został uszkodzony przez pożar, później został on odremontowany. W 1989 roku budynek został zwrócony Kościołowi katolickiemu i odnowiony.

</doc>
<doc id="5384387" url="https://pl.wikipedia.org/wiki?curid=5384387" title="Even Hovdhaugen">
Even Hovdhaugen

Even Hovdhaugen (ur. 21 czerwca 1941 w Oslo, zm. 16 października 2018 w Bærum) – norweski językoznawca. Zajmował się językami indoeuropejskimi, turkijskimi i polinezyjskimi.
Studiował filologię klasyczną i językoznawstwo indoeuropejskie na Uniwersytecie w Oslo. W 1974 r. objął stanowisko profesora językoznawstwa ogólnego.
Od lat 80. XX wieku prowadził badania terenowe na wyspach Polinezji. W 1992 r. wydał gramatykę języka tureckiego (współautorstwo: Bernt Brendemoen), która jest jedynym tego typu dziełem w języku skandynawskim.

</doc>
<doc id="5384390" url="https://pl.wikipedia.org/wiki?curid=5384390" title="Katastrofa lotu Precision Air 494">
Katastrofa lotu Precision Air 494

Katastrofa lotu Precision Air 494 – był to regularny krajowy lot pasażerski w Tanzanii, z portu lotniczego Dar es Salaam do portu lotniczego Bukoba w międzylądowaniu na porcie lotniczym Mwanza. 6 listopada 2022 r. Samolot ATR 42–500 rozbił się w Jeziorze Wiktorii podczas próby lądowania na porcie lotniczym Bukoba podczas złej pogody i słabej widoczności. Zginęło 19 osób, w tym obaj piloci, którzy utonęli, zanim ratownicy mogli do nich dotrzeć.
Katastrofa.
Lot 494 wystartował z portu lotniczego Dar es Salaam około godziny 6:00 czasu wschodnioafrykańskiego. Miał wylądować w porcie lotniczym Bukoba około godziny 8:30. Ocalały stwierdził, że piloci musieli zmienić trasę samolotu z powodu pogarszającej się pogody i że samolot musiał lecieć w kierunku granicy tanzańsko-ugandyjskiej, zanim zawrócił w kierunku portu lotniczego Bukoba. Pasażer stwierdził, że podczas podejścia samolot wleciał w silne turbulencje, a chwilę później rozbił się w Jeziorze Wiktorii.
Samolot rozbił się w Jeziorze Wiktorii o godzinie 8:53 – 500 m przed pasem startowym. Ci, którzy przeżyli, stwierdzili, że przednia część samolotu została natychmiast wypełniona dużą ilością wody, wywołując panikę w kabinie. Następnie stewardesy otworzyły wyjścia awaryjne i pasażerowie zaczęli uciekać z tonącego samolotu. Zdjęcia i filmy rozpowszechniane w mediach społecznościowych pokazały, że samolot był prawie całkowicie zanurzony, a tylko jego część ogonowa była widoczna ponad linią wody.
Samolot.
Samolot biorący udział w wypadku to 12-letni ATR 42–500, o numerze seryjnym 819, zarejestrowany jako 5H-PWF. Został dostarczony do linii Precision Air w sierpniu 2010 roku. Samolot był napędzany dwoma silnikami turbośmigłowymi Pratt &amp; Whitney Canada PW127.
Pasażerowie i załoga.
Na pokładzie było 39 pasażerów i 4 członków załogi, w tym 1 niemowlę. Większość pasażerów to Tanzańczycy, jednak lokalne media podały, że dwójka pasażerów to Kenijczycy, w tym drugi pilot. Pierwszy pilot samolotu został zidentyfikowany jako Buruhani Bubaga; drugim pilotem był Peter Odhiambo. Spośród 43 osób na pokładzie 19 zginęło, w tym obaj piloci, którzy utonęli, zanim ratownicy mogli do nich dotrzeć.
Próba ratowania.
Jako pierwsi na miejsce katastrofy przybyli miejscowi rybacy. Wybili oni tylne szyby, rozbijając je wiosłem wioślarskim, skutecznie ratując tych, którzy siedzieli z tyłu. Obaj piloci byli nadal przytomni i żyli, ponieważ w kokpicie nie doszło do wycieku wody. Rybak próbował wybić szyby w kokpicie siekierą, niestety nie udało mu się. Następnie przywiązał linę do drzwi awaryjnych kokpitu i próbował je otworzyć. Lina jednak pękła, pozbawiając go przytomności.
Ratownicy przybyli na miejsce zdarzenia, aby uratować osoby wciąż uwięzione w samolocie. Według Alberta Chalamili, głównego administratora regionu Kagera, ratownicy byli w kontakcie z pilotami w kokpicie i próbowali przyciągnąć samolot bliżej brzegu za pomocą lin i dźwigów.
Dochodzenie.
Podczas pogrzebu ofiar premier Tanzanii Kassim Majaliwa oznajmił, że będzie prowadzone dochodzenie w sprawie katastrofy. W dochodzeniu byłby zaangażowany Urząd Lotnictwa Cywilnego Tanzanii. Francuskie Biuro Śledcze i Analiz Bezpieczeństwa Lotnictwa Cywilnego potwierdziło, że jego członkowie udadzą się do Tanzanii, aby pomóc w dochodzeniu.
Odpowiedź.
Port lotniczy Bukoba był zamknięty do 9 listopada.
Prezydent Tanzanii Samia Suluhu Hassan napisała na Twitterze: „Ze smutkiem przyjęłam informację o katastrofie samolotu Precision Air nad Jeziorem Wiktorii w regionie Kagera. Przesyłam kondolencje wszystkim osobom dotkniętym tym incydentem. Zachowajmy spokój podczas trwania akcji ratunkowej i módlmy się do Boga, aby nam pomógł.”. Premier Majaliwa odwiedził miejsce katastrofy i powiedział, że zostanie przeprowadzone szeroko zakrojone śledztwo w celu ustalenia pełnych przyczyn katastrofy.
7 listopada na stadionie Kagera Kaitaba odbył się pogrzeb. Premier Majaliwa wraz z duchownymi muzułmanami i chrześcijanami poprowadził modlitwy w intencji ofiar, gdzie zgromadziły się setki żałobników. Później stwierdził, że koszty pogrzebu pokryje rząd, dodając, że krewni ofiar otrzymają 1 000 000 szylingów.

</doc>
<doc id="5384391" url="https://pl.wikipedia.org/wiki?curid=5384391" title="Bagnet wz. 1891">
Bagnet wz. 1891

Bagnet wz. 1891 – rosyjski bagnet tulejowy o czworograniastym przekroju głowni, stosowany do karabinu Mosin.
Historia.
W 1891 roku na uzbrojenie Cesarskiej Armii Rosyjskiej przyjęto rosyjski karabin trzyliniowy, stworzony przez Siergieja Mosina, który zastąpił karabin Berdan, eksploatowany od początku lat 70. XIX wieku. Nowy karabin otrzymał bagnet oparty na podobnej konstrukcji istniejącej w Berdanie. Projekt bagnetu wz. 1891 został dopracowany zgodnie z nowymi obliczeniami i doświadczeniami z wykorzystaniem istniejącej broni. W efekcie zmieniły się rozmiary i waga bagnetu oraz niektóre jego elementy. Pierwsza partia seryjnych bagnetów wz. 1891 do nowego karabinu została zamówiona we francuskiej fabryce Manufacture d’armes de Châtellerault. W latach 1892–1895 przedsiębiorstwo to dostarczyło armii rosyjskiej 509 539 karabinów wyposażonych w czworograniaste bagnety tulejowe. Interesujące były wytyczne użycia broni. Nowe karabiny Mosin zostały zaprojektowane do strzelania z zamocowanym bagnetem, a usuwanie go było wymagane tylko podczas transportu. We wszystkich innych sytuacjach, w tym podczas walki, bagnet miał znajdować się na lufie karabinu. Piechota nie była wyposażona w pochwę do bagnetu, natomiast kawaleria nosiła go na pochwie szaszki.
Pierwsze karabiny Mosin i bagnety wz. 1891 zostały wyprodukowane we Francji, ale później produkcja została przeniesiona do rosyjskich przedsiębiorstw w Tule (znak wytwórni – młot), Iżewsku (znak wytwórni – strzała na łuku) i Siestroriecku (znak wytwórni – strzałka). Bagnety krajowe zostały wyprodukowane zgodnie z projektem, ale zewnętrznie i konstrukcyjnie różniły się od broni wyprodukowanej przez Francuzów. Przez kilkadziesiąt lat bagnet do karabinu Mosin nie ulegał żadnym zmianom i był produkowany tylko w Rosji. Wybuch I wojny światowej doprowadził do konieczności zwiększenia produkcji broni, ale rosyjski przemysł nie był już w stanie sprostać nowym zamówieniom. Z tego powodu amerykańskie zakłady Remington i Westinghouse wyprodukowały około 2,5 miliona karabinów i tyle samo bagnetów, przy czym do wybuchu rewolucji lutowej w 1917 roku, Rosji udało się zakupić nie więcej niż 750–800 tysięcy amerykańskich Mosinów. 
Pod koniec lat 20. XX wieku rozpoczęto w Związku Radzieckim prace nad modernizacją karabinu Mosin, co doprowadziło do powstania karabinu wz. 1891/30 i zmodernizowanego bagnetu różniącego się od starego tylko nowym urządzeniem do blokowania na lufie. W 1944 roku do uzbrojenia Armii Czerwonej wszedł nowy karabinek Mosin ze stałym składanym bagnetem przylegającym do prawej strony łoża. W ludowym Wojsku Polskim oprócz radzieckiego bagnetu, używano zmodernizowanego bagnetu wz. 44, produkowanego w Polsce.
W czasie II wojny światowej powstały również improwizowane modyfikacje bagnetów do karabinu Mosin na podstawie dostępnych części. W Leningradzie podczas niemieckiej blokady miasta (1941–1944), wykonywano bagnety z ostrzami w kształcie noża. Na tulei rurowej instalowano trójkątne mocowanie, do którego przyspawywano ostrze. Stosowano półfabrykaty do bagnetów karabinowych SWT-40 lub innych podobnych produktów. Takie ostrza miały jednostronne ostrzenie i wgłębienia na obu powierzchniach bocznych. Z oczywistych względów wymiary i waga takich improwizowanych bagnetów znacznie się różniły i zależały od użytych „surowców”.
Konstrukcja.
Bagnet wz. 1891 to broń kłująca przeznaczona do karabinu Mosin wz. 1891 i wersji dragońskiej. W Niemczech i Austro-Węgrzech dorabiano pochwy do zdobycznych zbroczonych bagnetów wz. 1891. Bagnet oznaczony był znakiem wytwórni oraz numerem i stemplami kontroli. 
Wklęsło szlifowana głownia bagnetu wykonywana była ze stożkowego pręta a jej oś była równoległa do osi lufy. Spłaszczony szczyt bagnetu, umożliwiał zastosowanie go jako wkrętaka podczas remontowania broni. Blokowanie bagnetu na karabinie odbywało się za pomocą wydłużonego pierścienia, ze względu na wysokość muszki. Pierścień blokowania opierał się o kryzę na tulei bagnetu, a jego obrót ograniczał trzpień przylutowany do tulei i wykrój pierścienia blokującego. Brak ostrzenia na bokach zapewniał bezpieczną obsługę karabinu z założonym bagnetem. Całkowita długość bagnetu wynosiła 500 milimetrów, długość tulei rurowej 70–72 milimetry przy średnicy wewnętrznej 15 milimetrów, długość ostrza 430 milimetrów. Ze względu na pewne różnice techniczne i technologiczne waga bagnetów wahała się od 320–325 do 340–345 gramów.

</doc>
<doc id="5384395" url="https://pl.wikipedia.org/wiki?curid=5384395" title="Barbara Kowalska">
Barbara Kowalska

Barbara Kowalska-Moore – polska wokalistka jazzowa.
Kariera muzyczna.
Debiutowała w rodzinnym Lublinie, m.in. jako wokalistka zespołu Minstrele, skąd w 1970 roku trafiła do Filipinek, a po rozpadzie zespołu na kilka lat porzuciła estradę. Powrót nastąpił w 1974 roku za sprawą Czesława Adamowicza, lidera eksportowego zespołu Sekwens z którym wokalistka nagrała kilka utworów w Polskim Radiu Gdańsk. W 1977 roku zdobyła wyróżnienie w konkursie organizowanym w ramach Spotkań Wokalistów Jazzowych w Lublinie, rok później nagrodę na Bałtyckim Festiwalu Piosenki w Karlshamn (Szwecja). W tym okresie prowadziła własny kwartet i śpiewała z zespołem Baszta. W 1979 roku przeniosła się do Warszawy, gdzie w niecały rok później zdobyła główną nagrodę indywidualną na festiwalu Złota Tarka i wyróżnienie za występ w koncercie Interpretacje w ramach XIX Krajowy Festiwal Piosenki Polskiej Opole'81. Na przełomie lat 70. i 80. współpracowała z Andrzejem Rosiewiczem, z zespołem Flash Band (początkowo przejął schedę po zespole Bumerang i pod tą nazwą i w tym samym składzie osobowym występował) z którym dokonała nagrań radiowych (m.in. "Tu jest świat"), a następnie z formacją Goleń Express.
W 1982 roku wyemigrowała do Stanów Zjednoczonych, gdzie nagrała trzy albumy i występuje do dzisiaj. Współpracowała z czołówką polskich jaz­zmanów, m.in. z zespołem Sami Swoi oraz z Michałem Urbaniakiem (album "Basia Moore Sings Michael Urbaniak" z 1993), zaś po wyjeździe z kraju z pianistami – Robertem Ariesem, Jeremym Wahlemczy, Rave Tesarem (album "Gratitude" z 2013) czy z siedmiokrotnym laureatem nagrody Grammy, wokalistą jazzowym Markiem Murphym (album "Gratitude" z 2013). Wokalistka wystąpiła na prestiżowych nowojorskich scenach The Triad Theatre (Off-Broadway) oraz Don’t Tell Mama.

</doc>
<doc id="5384398" url="https://pl.wikipedia.org/wiki?curid=5384398" title="Marcelina Beucher">
Marcelina Beucher



</doc>
<doc id="5384405" url="https://pl.wikipedia.org/wiki?curid=5384405" title="Rakszyce">
Rakszyce

Rakszyce (; ) – wieś na Białorusi, w obwodzie mińskim, w rejonie wilejskim, w sielsowiecie Ilja.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Powszechny Spis Ludności z 1921 roku nie podał danych dotyczących miejscowości. W 1931 w 48 domach zamieszkiwało 279 osób.
Wierni należeli do parafii rzymskokatolickiej w Olkowiczach i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Olkowiczach.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2013 roku w sielsowiecie Olkowicze.

</doc>
<doc id="5384411" url="https://pl.wikipedia.org/wiki?curid=5384411" title="Victor Wood">
Victor Wood

Victor Wood (ur. 1 lutego 1946 w Buhi, Camarines Sur, zm. 23 kwietnia 2021) – filipiński piosenkarz i aktor.
Wood swoją karierę zaczynał w latach 70. XX wieku. Wydał takie utwory jak „Mr. Lonely”, „In Despair”, „Eternally”, „I’m Sorry My Love”, „I Went to Your Wedding” i „Carmelita”.
Zmarł w 2021 roku po komplikacjach związanych z Covidem.

</doc>
<doc id="5384416" url="https://pl.wikipedia.org/wiki?curid=5384416" title="Klopaczka w Bańskiej Szczawnicy">
Klopaczka w Bańskiej Szczawnicy

Klopaczka w Bańskiej Szczawnicy (słow. "klopačka"; słow. "klopať" – pukać, kołatać, bić) – historyczny budynek w Bańskiej Szczawnicy na Słowacji, ściśle związany z tradycjami górnictwa kruszców, obecnego w tym mieście od średniowiecza.
Położenie.
Budynek bańskoszczawnickiej klopaczki wznosi się na południowo-wschodnich stokach góry Paradajs, tuż nad historycznym centrum miasta, przy ulicy Andreja Sládkoviča nr 7.
Historia.
Klopaczki związane są od najdawniejszych czasów z górniczymi tradycjami szeregu górnowęgierskich (dziś: słowackich) miast, które były w przeszłości ośrodkami intensywnego wydobycia kruszców, głównie złota i srebra, ale także miedzi, żelaza, cynku, antymonu i nawet soli. Posiadały zwykle formę zbliżoną do wieży, budowanej z różnych materiałów (kamień, drewno), stawianej samodzielnie bądź włączanej do innej zabudowy, związanej z działalnością górniczą. Główną częścią takiej wieżowej budowli było umieszczone na szczycie pomieszczenie, otwarte na wszystkie strony świata. W nim zawieszana była poziomo deska z twardego drewna o odpowiednim kształcie (zwykle mocno wydłużony owal). Uderzanie w nią młotkiem z określonym rytmem i częstotliwością sygnalizowało górnikom czas rozpoczęcia dnia pracy i jego zakończenia, ale także różnego rodzaju niebezpieczeństwa. Głos klopaczki obwieszczał święta i inne ważne wydarzenia, odprowadzał również zmarłych górników w ich ostatnią drogę, na cmentarz.
Nie wiemy, kiedy w Bańskiej Szczawnicy zbudowano pierwszą klopaczkę. Obecną wybudowano w roku 1681 ze składek samych górników przy finansowym wsparciu Kasy Brackiej. W przyziemiu w XVIII i XIX w. znajdowało się więzienie dla górników, osądzonych górniczym sądem (niem. Berggericht). M. in. w 1852 r. było w niej więzionych 36 uczestników górniczego protestu (na murze pod budowlą przypomina o tym tablica pamiątkowa). W budynku mieściła się także m.in. wspomniana Kasa Bracka, która wspierała wdowy po zmarłych górnikach.
W latach 80. zaniedbana budowla została poddana znaczącej rekonstrukcji. W latach 1990-1998, podczas renowacji budynku Kammerhofu, w pomieszczeniach klopaczki mieściła się ekspozycja miejscowego Muzeum Górnictwa, poświęcona różnym aspektom życia zawodowego i społecznego tutejszych górników. Obecnie od szeregu lat w pomieszczeniach klopaczki mieści się herbaciarnia, z której tarasu rozpościera się interesująca panorama miasta.
Architektura.
Właściwa klopaczka ma formę czworokątnej, murowanej z kamienia wieży, wzniesionej w stylu renesansowo-barokowym. Czterokondygnacyjna wieża nakryta jest stromym, namiotowym dachem krytym gontem. Nad nim wznosi się obszerna, drewniana latarnia, nakryta kolejnym daszkiem namiotowym ze stylizowaną banią, którą wieńczy górniczy symbol, skrzyżowane młotek i żelazko. W latarni umieszczona była wspominana wyżej deska w którą „klopano” w razie potrzeby, a głos wydostawał się na zewnątrz przez cztery duże otwory w ścianach latarni. Przyziemie nakryte jest sklepieniem kolebkowym, wyżej funkcjonują stropy. Dobudowane po obu stronach wieży XIX-wieczne, murowane przybudówki, nakryte są stromymi, niepełnymi dachami czterospadowymi, również krytymi gontem.

</doc>
<doc id="5384417" url="https://pl.wikipedia.org/wiki?curid=5384417" title="1818 w sztukach plastycznych">
1818 w sztukach plastycznych



</doc>
<doc id="5384423" url="https://pl.wikipedia.org/wiki?curid=5384423" title="Lot krajowy">
Lot krajowy

Lot krajowy jest formą lotu komercyjnego w lotnictwie cywilnym, gdzie wylot i przylot odbywają się w tym samym kraju.
Lotniska obsługujące wyłącznie loty krajowe nazywane są lotniskami krajowymi.
Loty krajowe są na ogół tańsze i krótsze niż większość lotów międzynarodowych. Niektóre loty międzynarodowe mogą być tańsze niż loty krajowe ze względu na niewielką odległość między miastami w różnych krajach, a także dlatego, że lotami krajowymi mogą podróżować osoby w interesach, które dużo płacą, podczas gdy .
Loty krajowe są jedynym sektorem lotnictwa, który nie wykazuje globalnej długoterminowej tendencji wzrostowej ze względu na to, że wiele mniejszych krajów w coraz większym stopniu zastępuje krótkie trasy krajowe koleją dużych prędkości; mimo to większość najbardziej ruchliwych połączeń na świecie to loty krajowe.
Niektóre mniejsze kraje, takie jak Singapur, nie mają regularnych lotów krajowych. Kraje średniej wielkości, takie jak Holandia, mają bardzo mało lotów krajowych; większość z nich to tylko krótki lot między małymi regionalnymi portami lotniczymi, takimi jak Port lotniczy Groningen-Eelde, Port lotniczy Maastricht Aachen i Port lotniczy Rotterdam, aby odebrać pasażerów z różnych części kraju przed udaniem się do międzynarodowych miejsc docelowych.

</doc>
<doc id="5384425" url="https://pl.wikipedia.org/wiki?curid=5384425" title="Parafia Świętych Apostołów Szymona i Judy Tadeusza w Woronowie">
Parafia Świętych Apostołów Szymona i Judy Tadeusza w Woronowie



</doc>
<doc id="5384432" url="https://pl.wikipedia.org/wiki?curid=5384432" title="Irena Hernik">
Irena Hernik

Irena Hernik (ur. 11 sierpnia 1912 w Warszawie, zm. 2 maja 1998 w Grodzisku Wielkopolskim) – polska nauczycielka i bibliotekarka, działaczka amatorskiego ruchu teatralnego.
Życiorys.
Pochodziła z rodziny o tradycjach szlacheckich i patriotycznych, jej ojcem był Władysław Wiśniewski, a matką Stanisława z d. Kamińska. W 1915 roku rodzina straciła majątek i przeniosła się do Koła, gdzie mieszkała rodzina matki. W Kole Władysław Wiśniewski prowadził księgarnię, a następnie był także właścicielem folwarku Olszanek niedaleko Osieka Małego. Po poprawie sytuacji materialnej rodziny mogła rozpocząć edukację podstawową, następnie uczyła się w żeńskim Gimnazjum Sióstr Nazaretanek w Kaliszu. Z powodów zdrowotnych powróciła do Koła i maturę zdała w tamtejszym gimnazjum koedukacyjnym.
W 1936 roku ukończyła studia na Wydziale Humanistycznym Uniwersytetu Poznańskiego, uzyskując dyplom magistra filozofii. Następnie podjęła również studia w zakresie bibliotekoznawstwa pod kierunkiem Stefana Vrtel-Wierczyńskiego, nie ukończyła ich jednak przed wybuchem II wojny światowej. Podczas pobytu w Poznaniu utrzymywała kontakty z tamtejszym środowiskiem literackim, m.in. z Egonem Naganowskim, Aleksandrem Rogalskim i Eugeniuszem Pauksztą, przyjaźniła się także z Stanisławą Fleszarową-Muskat. 
1 września 1939 roku wraz z nowonarodzonym synem przeżyła bombardowanie szpitala. W październiku 1939 roku została usunięta z pracy w Bibliotece Uniwersyteckiej w Poznaniu, a miesiąc później władze okupacyjne zarekwirowały jej mieszkanie i dobytek. Na przełomie listopada i grudnia 1939 roku wraz z rodziną trafiła do obozu przejściowego w Poznaniu, a na początku stycznia 1940 roku zostali przesiedleni do wsi Kotuń w Generalnym Gubernatorstwie. W 1941 roku podjęła pracę w Fabryce Prochu w Pionkach, do 1944 roku prowadziła także tajne nauczanie w ramach Tajnej Organizacji Nauczycielskiej. W 1945 roku powróciła do Koła, gdzie przystąpiła do odbudowy struktur szkolnych i bibliotek, pracowała jako nauczycielka języka polskiego oraz bibliotekarka w Gimnazjum i Liceum „Oświata”. Była także inwigilowana przez Urząd Bezpieczeństwa.
W 1950 roku ukończyła Studium Bibliotekoznawcze w Jarocinie. Ukończyła także studium reżyserskie przy Państwowej Szkole Teatralnej. Była założycielką nauczycielskiego zespołu teatralnego „Przyszłość” pod egidą Zarządu Powiatowego ZNP w Kole oraz uczniowskiego kółka dramatycznego. W 1958 roku, z inicjatywy Zarządu Głównego Związku Nauczycielstwa Polskiego i Ministerstwa Oświaty brała udział w trzyosobowej delegacji do Francji na zaproszenie organizacji Ligue de l'enseignement.
W 1963 roku zakończyła pracę w szkole i została kierownikiem Powiatowej Biblioteki Pedagogicznej w Kole, funkcję tę pełniła do 1968 roku. Pracowała także jako kierownik Wydziału Pedagogicznego Oddziału Powiatowego ZNP w Kole, pełniła również funkcję podinspektora szkolnego. W 1968 roku przeprowadziła się do Sulejówka, gdzie do 1989 roku pracowała w Ośrodku Doskonalenia Kadr Oświatowych.
W latach 1954–1958 była radną Miejskiej Rady Narodowej w Kole, była także współzałożycielką Muzeum Technik Ceramicznych w Kole. Publikowała artykuły dotyczące oświaty oraz amatorskiego ruchu teatralnego m.in. w „Głosie Nauczycielskim”, „Ruchu Pedagogicznym”, „Teatrze” i „Przyjaciółce”. W okresie PRLu utrzymywała kontakt z m.in. Bernardem Ładyszem, Arkadym Fiedlerem i Mikołajem Kozakiewiczem.
Zmarła w 1998 roku w Grodzisku Wielkopolskim. Została pochowana na cmentarzu w Sulejówku.
Życie prywatne.
21 sierpnia 1937 roku w kościele pw. Krzyża Świętego w Kole wyszła za mąż za Jana Hernika. Mieli piątkę dzieci: Tadeusza (ur. 29 sierpnia 1939), Stanisława (ur. 19 maja 1941), Annę (ur. 18 lipca 1944), Aleksandrę (ur. 1946) i Marka (ur. 1948).
Odznaczenia.
Została odznaczona następującymi odznaczeniami:

</doc>
<doc id="5384434" url="https://pl.wikipedia.org/wiki?curid=5384434" title="Dyskografia Binga Crosby’ego">
Dyskografia Binga Crosby’ego

Dyskografia amerykańskiego piosenkarza i aktora Binga Crosby’ego (1903–1977) obejmuje 71 albumów studyjnych, 2 albumy koncertowe, 6 minialbumów, 7 ścieżek dźwiękowych, a także 83 projekty kompilacyjne i 409 singli.
Swój pierwszy solowy album zawierający kompilacje ("Cowboy Songs") Crosby wydał w 1939 roku, a swój pierwszy album studyjny "Ballad for Americans" (który nie zawierał ponownie wydanych singli) w 1940 roku. Ostatni album Crosby’ego został wydany pośmiertnie w 1977 roku pod tytułem "Seasons".
Crosby nagrywał z wieloma artystami, w tym: Alem Jolsonem, Louisem Jordanem, Johnnym Mercerem, Rosemary Clooney czy Louisem Armstrongiem oraz z innymi gwiazdami filmowymi, takimi jak: Judy Garland, Bob Hope, Fred Astaire, Dean Martin, Jane Wyman, Debbie Reynolds, Frank Sinatra i The Andrews Sisters.
Bing Crosby od momentu wydania swojego pierwszego albumu w 1939 roku aż do roku 1956 współpracował z wytwórnią Decca Records. Po tym okresie podpisał on wiele krótkoterminowych kontraktów z wieloma różnymi wytwórniami. Obejmowały one wiele popularnych wydawnictw, takich jak: Reprise Records (np. album "Return to Paradise Islands"), RCA Victor (np. album "Bing with a Beat" lub "How the West Was Won"), Verve Records (np. album "Bing Sings Whilst Bregman Swings"), Decca (ponownie; np. album "Feels Good, Feels Right"), United Artists Records (np. album "That’s What Life Is All About" lub "Beautiful Memories"), Capitol Records (np. album "Bing Crosby Sings the Great Country Hits") i wiele innych.
Utwory nagrane wiele razy.
Lista piosenek Binga Crosby’ego, które nagrał dwa lub więcej razy w trakcie swojej kariery, z wyjątkiem wszystkich ponownych nagrań z 1954 dla albumu "".
Kompozycje.
Crosby napisał lub współtworzył teksty do 22 piosenek:

</doc>
<doc id="5384444" url="https://pl.wikipedia.org/wiki?curid=5384444" title="Kwartet Jerzego Lisewskiego">
Kwartet Jerzego Lisewskiego

Kwartet Jerzego Lisewskiego – polski zespół jazzowy, działający na przełomie lat 60. i 70. XX wieku.
Historia.
Kwartet założył pianista Jerzy Lisewski. Miała ona wysokie notowania na Wybrzeżu, a także poza nim. 
W 1968 roku muzycy wystąpili na festiwalu Jazz nad Odrą w składzie: Przemysław Dyakowski (saksofon), Roman Skurzyński (kontrabas), Andrzej Śliwa (perkusja). W 1970 roku pojawili się tam po raz kolejny w zmienionym składzie, który współtworzyli: Bogusław Skawina (trąbka), Helmut Nadolski (kontrabas) i Stanisław Grabowski (perkusja); zespół wygrał konkurs w kategorii zespołów nowoczesnych. W tym samym roku w składzie poszerzonym o waltornistę Tolisława Jóźwiaka, wystąpił po raz pierwszy na festiwalu Jazz Jamboree i w Operze Bałtyckiej, gdzie grał jeszcze kilkukrotnie, m.in. w składzie poszerzonym o trębacza Andrzeja Przybielskiego oraz nagrywał dla Polskiego Radia Gdańsk.
Nieco później kwartet przybrał anglojęzyczną nazwę Jerzy Lisewski Quartet i występował w składzie: Jerzy Lisewski (pianino), Zenon Zieliński (saksofon), Wiesław Damięcki (kontrabas), Bohdan Jopyk (perkusja). Ci sami muzycy pracowali też w zespole eksportowym Damięckiego VooDoo Quartet, grając muzykę taneczną i standardy jazzowe. Kwartet przestaje istnieć w momencie, gdy lider grupy J. Lisewski związał się z Ergo Bandem, a po zakończeniu tej współpracy wyemigrował do Szwecji.

</doc>
<doc id="5384447" url="https://pl.wikipedia.org/wiki?curid=5384447" title="Stowarzyszenie Rodzina Ponarska">
Stowarzyszenie Rodzina Ponarska

Stowarzyszenie Rodzina Ponarska – organizacja społeczna dokumentująca i propagująca pamięć o zbrodni w Ponarach.
Historia.
Nieformalna działalność Stowarzyszenia datuje się od września 1994 r., kiedy to grupa osób skupiona wokół Heleny Pasierbskiej zapoczątkowała działania mające na celu upamiętnienie ofiar masowych egzekucji, które Niemcy i ich litewscy kolaboranci przeprowadzali w latach 1941–1944 w okolicach miejscowości Ponary pod Wilnem. Początkowo ta grupa działała jako oddział Stowarzyszenia „Straży Mogił Polskich na Wschodzie”, które wspierało ich od strony organizacyjnej oraz finansowej. Pierwszą podjętą inicjatywą przez Stowarzyszenie było wystosowanie listu otwartego do Ministra Spraw Zagranicznych oraz 25 polskich instytucji z apelem o upamiętnienie zbrodni ponarskiej. W kolejnych latach Stowarzyszenie ufundowało pamiątkowy krzyż na cmentarzu powązkowskim w Warszawie oraz tablicę w Bazylice Mariackiej w Gdańsku i w Kościele Świętego Ducha w Białymstoku.
Wraz z dotarciem do szerszego kręgu osób spokrewnionych z ofiarami zbrodni ponarskiej oraz osób zainteresowanych historią Polaków na Kresach podjęta została decyzja o sformalizowaniu działalności. Stowarzyszenie zostało wpisane do Krajowego Rejestru Sądowego 8 lipca 2002 r. Stowarzyszenie organizuje w Warszawie cykliczne uroczystości majowe upamiętniające zbrodnię ponarską, a także modlitwy na cmentarzu powązkowskim w dniu wszystkich świętych. Od 2014 r. organizowane są przez Stowarzyszenie w Wilnie i na Wileńszczyźnie Uroczystości Ponarskie, które mają zarówno charakter memoratywny, jak i edukacyjny
W trakcie dotychczasowej działalności Stowarzyszenie ufundowało w kościołach oraz na cmentarzach szereg tablic i pomników upamiętniających zbrodnię w Ponarach. Jego członkowie, a zwłaszcza Helena Pasierbska, opublikowali wiele artykułów i książek związanych z tą tematyką. Stowarzyszenie bierze udział w Wilnie w obchodach Dnia Pamięci Ofiar Ludobójstwa Żydów podczas których oddaje hołd ofiarom ludobójstwa narodowości żydowskiej oraz polskiej. Za swą działalność Stowarzyszenie zostało w 2017 r. uhonorowane przez tygodnik „Do Rzeczy” nagrodą Strażnik Pamięci.
Działalność Stowarzyszenia została podsumowana podczas konferencji zorganizowanej w 2019 r. w Muzeum II Wojny Światowej w Gdańsku. W 2021 r. Stowarzyszenie otrzymało nagrodę Ministra Kultury i Dziedzictwa Narodowego w kategorii „Ochrona Dziedzictwa kulturowego za granicą”. Stowarzyszenie jest organizatorem i współorganizatorem konferencji popularnonaukowych poświęconych zagadnieniu zbrodni ponarskiej. 3 grudnia 2022 r. został rozstrzygnięty w Wilnie konkurs „Młodzi XXI wieku o młodzieży ponarskiej 1942” zorganizowany przez Stowarzyszenie obejmujący cztery kategorie tematyczne (multimedialną, muzyczną, plastyczną oraz literacką).
5 grudnia 2022 r. Instytut Pamięci Narodowej przyznał Stowarzyszeniu nagrodę Semper Fidelis za upamiętnianie polskich obywateli zamordowanych w latach 1941–1944 w Ponarach.
Cele działalności Stowarzyszenia.
Stowarzyszenie stawia sobie następujące cele:

</doc>
<doc id="5384451" url="https://pl.wikipedia.org/wiki?curid=5384451" title="Lądowanie na Sycylii">
Lądowanie na Sycylii



</doc>
<doc id="5384454" url="https://pl.wikipedia.org/wiki?curid=5384454" title="Kościół Miłosierdzia Bożego w Werenowie">
Kościół Miłosierdzia Bożego w Werenowie

Kościół Miłosierdzia Bożego w Werenowie (biał. "Касцёл Божай Міласэрднасці у Воранаве") – kościół katolicki w dekanacie Raduń, w diecezji grodzieńskiej.
Historia.
Budowę kościoła za cmentarzem parafialnym rozpoczęto jesienią 1990 roku. Projekt świątyni został wykonany w instytucie architektonicznym w Grodnie (władze białoruskie nie zgodziły się na wykorzystanie polskiego projektu) i zatwierdzony w 1991 roku. W tym samym roku poświęcono krzyż misyjny oraz plac pod budowę.W 1994 roku w świątyni odprawiono pierwsze nabożeństwo. Budowa trwała około dziesięciu lat. 19 maja 2002 r. biskup grodzieński Aleksander Kaszkiewicz poświęcił kościół pod wezwaniem Miłosierdzia Bożego.
Świątynia jest trójnawowa, została zbudowana z cegły silikatowej. W głównym ołtarzu znajduje się obraz Jezusa Miłosiernego.

</doc>
<doc id="5384457" url="https://pl.wikipedia.org/wiki?curid=5384457" title="James J. Fox">
James J. Fox

James Joseph Fox (ur. 29 maja 1940 w Milwaukee) – amerykański antropolog.
Kształcił się na Uniwersytecie Harvarda (bakalaureat 1962) i na Uniwersytecie Oksfordzkim (antropologia społeczna: bakalaureat 1965, doktorat 1968). Doktoryzował się na podstawie rozprawy poświęconej ludowi Roti. Prowadził badania na Timorze i Jawie.
W 1988 r. został wybrany członkiem zagranicznym Królewskiej Holenderskiej Akademii Nauk.

</doc>
<doc id="5384562" url="https://pl.wikipedia.org/wiki?curid=5384562" title="Filmografia Binga Crosby’ego">
Filmografia Binga Crosby’ego

Filmografia Binga Crosby’ego (1903–1977) – jednego z najpopularniejszych amerykańskich piosenkarzy i aktorów XX wieku.

</doc>
<doc id="5384810" url="https://pl.wikipedia.org/wiki?curid=5384810" title="Frederick Ludwig Hoffman">
Frederick Ludwig Hoffman

Frederick Ludwig Hoffman, pierwotnie Hoffmann (ur. 2 maja 1865 w Varel, zm. 23 lutego 1946 w San Diego) – amerykański statystyk, prezes American Statistical Association w 1911, autor prac z zakresu zdrowia publicznego, orędownik przemian w zakresie bezpieczeństwa pracy. W niektórych swoich publikacjach prezentował poglądy z perspektywy rasizmu naukowego.
Życiorys.
Młodość spędził w Niemczech, gdzie kształcił się w szkołach publicznych i prywatnych. Kiedy miał 10 lat, jego ojciec zmarł na gruźlicę. Bezskutecznie próbował zaciągnąć się do pracy w którejś z niemieckich kolonii zamorskich. W wieku 19 lat wyruszył do Nowego Jorku. Stamtąd przeniósł się do Ohio, gdzie znalazł zatrudnienie w sklepie spożywczym. Przez pewien czas był agentem w Standard Oil Company. Pod koniec lat 80. zaczął pracować w Metropolitan Insurance Company. Następnie przeniósł się do Life Insurance Company w Norfolk. 
W 1892 uzyskał amerykańskie obywatelstwo. Opublikował wówczas swoją pierwszą pracę, pt. "Vital Statistics of the Negro", która zyskała zainteresowanie firmy Prudential Life Insurance. W 1894 przedsiębiorstwo to zatrudniło Hoffmana jako statystyka w swoim biurze w Newark. Równolegle z pracą w tej firmie, z którą był związany do 1922, interesował się zagadnieniami reform społecznych, prawa pracy i sprawiedliwości społecznej. Między 1895 a 1900 zajmował się między innymi opracowywaniem statystyki śmiertelności wśród górników, co wiązało się z jego obowiązkami zawodowymi. W ramach pracy zajmował się też kontrolą i poprawą bezpieczeństwa pracy w okolicznych szpitalach, fabrykach i innych zakładach pracy.
W 1896 wydał swoją pierwszą monografię, "The Race Traits and Tendencies of the American Negro". Praca ta była szeroko komentowana i popularna w Stanach oraz Wielkiej Brytanii. Napisana została z pozycji popularnego wówczas rasizmu naukowego i prowadziła do błędnej z historycznego punktu widzenia konkluzji przewidującej rychłe wyginięcie ludności rasy czarnej. Pracę tę skrytykował między innymi afroamerykański naukowiec Kelly MIller. Publikacja Hoffmana służyła amerykańskim przedsiębiorstwom ubezpieczeniowym za naukową podstawę dla pobierania od czarnych amerykanów większej stawki za ubezpieczenie niż od białych mieszkańców kraju. 
Hoffman interesował się również zagadnieniami zdrowia publicznego rdzennych mieszkańców Ameryki, prowadząc badania etnologiczne wśród Indian Navaho. Lobbował w Prudential na ich rzecz i dążył do zmian w polityce firmy, które pozwoliłyby objąć ich ubezpieczeniem.
Mianowany wiceprezesem Prudential, podróżował do Europy, gdzie uczestniczył w konferencjach nt. rynku ubezpieczeń i przemysłu. Podczas jednej z podróży zakupił i zorganizował transport ważącego tonę głazu ze Skały Gibraltarskiej, który stał się symbolem reklamowym Prudentialu.
Między 1901 a 1921 zajmował się zagadnieniami chorób zakaźnych i zawodowych, publikując liczne artykuły naukowe na te tematy. Był członkiem zarządu American Tuberculosis Association, należał do American Cancer Society i innych stowarzyszeń eksperckich. W 1911 pełnił funkcję prezesa American Statistical Association. W maju 1922 odszedł z pracy w Prudential, pozostając jednak jej doradcą do 1935. Otrzymał tytuł doktora honoris causa Tulane University w 1911. Został też przyjęty do Royal Statistical Society of London. Ostatnie lata życia spędził w San Diego, gdzie zamieszkał w 1938. Jego spuścizna została przekazana do Columbia University Libraries
Poglądy.
Był przeciwnikiem państwowych programów ubezpieczeniowych i zwolennikiem prywatnej inicjatywy obywatela w tym zakresie. W początkach swojej kariery statystyka przejawiał zainteresowanie teoriami rasizmu naukowego. W latach późniejszych złagodził swoje poglądy w tej kwestii. Mimo rasistowskich poglądów był zapalonym orędownikiem poprawy warunków pracy czarnych robotników. Sprzeciwiał się idei państwa opiekuńczego. Jako imigrant przejawiał fascynację amerykańskim kultem wolności obywatelskiej. Konfrontował go ze znienawidzonym przez siebie niemieckim systemem kontroli nad edukacją i życiem człowieka. Identyfikował się jako republikanin i antysocjalista. Pomimo swojej sympatii do wolnego rynku, z racji znajomości współczesnych realiów pracy optował za pewną kontrolą państwa nad warunkami w miejscu pracy i regulacjami w tym zakresie. W latach 20. był zaangażowany w amerykański ruch eugeniczny, pełniąc funkcje w Eugenics Research Association. Przejawiał wysoką wrażliwość na punkcie mniejszości indiańskiej w Stanach, będąc adwokatem w sprawie poprawienia jej sytuacji społeczno-prawnej.
Osiągnięcia naukowe.
W swoich pracach Hoffman niejednokrotnie dostrzegał zagrożenia i tendencje społeczne, których ważkość okazywała się bezsprzeczna dopiero w wiele lat po jego śmierci. W swojej pracy pt. "Mortality from Respiratory Diseases in Dusty Trades" z 1918 jako jeden z pierwszych naukowców zauważył zwiększone ryzyko występowania chorób pulmonologicznych wśród osób zajmujących się pracą przy azbestach. W wydanym w 1915 studium pt. "The Mortality from Cancer throughout the World" Hoffman zauważył korelację pomiędzy paleniem tytoniu a zwiększonym ryzykiem występowania nowotworów jamy ustnej. Swoje przypuszczenia rozwinął m.in. w pracy pt. "Cancer and Smoking Habits", wiążąc nadmierne palenie tytoniu ze wzmożonym ryzykiem raka gardła. Przypuszczeniami tymi o ponad 30 lat wyprzedził oficjalne stanowisko amerykańskiego środowiska medycznego w tej sprawie. W latach 1924-1934 opublikował dziewięciotomową pracę "San Francisco Cancer Survey," dowodząc na przykładzie tego miasta gwałtownego wzrostu zachorowalności na raka w Ameryce. W 1937 zwrócił uwagę na zależność pomiędzy sposobem odżywiania w krajach rozwiniętego świata a zapadalnością na nowotwory. 
Inną dziedziną, w którą znacznie się angażował, była walka z malarią i żółtą febrą; opublikował serię artykułów w tym zakresie i działał w ramach New Jersey Mosquito Extermination Association. 
Zajmował się statystyką transportu, publikując m.in. serię tekstów dla "New York Times" na temat przyszłości transportu; w swoich artykułach przewidział, że samoloty wyprą kolej szynową w podróżach między wybrzeżami Stanów Zjednoczonych. Słusznie przewidział też, że wzrost znaczenia lotnictwa w wojnie zwiększy ilość ofiar cywilnych konfliktów, co sprawdziło się podczas II wojny światowej. Na bibliografię jego publikacji składa się łącznie ponad 1300 pozycji. 
W latach 20. był mocno zaangażowany w rozwikłanie i nagłośnienie sprawy masowych zachorowań robotnic pracujących przy produkcji luminescencyjnych zegarków w fabryce United States Radium Corporation, tzw. Radowych Dziewczyn. Bezskutecznie domagał się od szefów firmy podjęcia prób pomocy swoim pracownicom. Hoffman metodą statystyczną doszedł do wniosku, że przyczyna masowych zachorowań i śmierci była związana z warunkami pracy w zakładach. Między innymi na skutek jego starań znacznie zwiększono środki ochrony osobistej stosowane przez robotnice pracujące z materiałami radioaktywnymi. Był autorem pierwszego odczytu naukowego na temat sprawy, wygłoszonego w 1925 przed American Medical Association, i pierwszego artykułu nt. choroby popromiennej w kontekście schorzenia zawodowego, opublikowanego w "Journal of the American Medical Association". Autorytet, jakim cieszył się Hoffman, doprowadził do znacznego nagłośnienia sprawy i, w dalszych latach, wzrostu świadomości nt. szkodliwości pierwiastków radioaktywnych dla zdrowia. W związku z tą sprawą zeznawał jako świadek w procesie przeciw United States Radium Corporation.

</doc>
<doc id="5385106" url="https://pl.wikipedia.org/wiki?curid=5385106" title="Kościół Nawiedzenia Najświętszej Maryi Panny w Olkowiczach">
Kościół Nawiedzenia Najświętszej Maryi Panny w Olkowiczach

Kościół Nawiedzenia Najświętszej Maryi Panny w Olkowiczach – kościół parafialny w Olkowiczach na Białorusi.
Historia.
Ceglany kościół w stylu neogotyckim został wybudowany obok starego drewnianego kościoła w latach 1897-1902. Został poświęcony w 1905 roku ku czci Nawiedzenia Najświętszej Maryi Panny. 
W 1950 r. świątynię zamknięto, budynek służył jako spichlerz. W 1969 r. spłonął dach kościoła, który został później odremontowany.
W 1989 r. budynek został zwrócony Kościołowi Katolickiemu i odrestaurowany.

</doc>
<doc id="5385115" url="https://pl.wikipedia.org/wiki?curid=5385115" title="Jerzy Lisewski">
Jerzy Lisewski

Jerzy Lisewski (ur. 1946 w Sieradzu) – polski pianista, kompozytor, pedagog.
Życiorys.
Swoją edukację muzyczną rozpoczynał w Szczecinie. W 1971 roku otrzymał dyplom Państwowej Wyższej Szkoły Muzycznej w Gdańsku. W 1966 roku wystąpił z Kwartetem Szczecińskim (m.in. Janusz Rosiak i Mieczysław Robakowski) po raz pierwszy na festiwalu Jazz nad Odrą we Wrocławiu. W 1968 roku pojawił się tam powtórnie z własnym kwartetem, zaś w roku 1970 z kwartetem już w nowym składzie (Bogusław Skawina, Helmut Nadolski, Stanisław Grabowski) zdobył I nagrodę w kategorii zespołów nowoczesnych. W tym samym roku, zespół w składzie poszerzonym o waltornistę Tolisława Jóźwiaka, po raz pierwszy wystąpił na Jazz Jamboree i w Operze Bałtyckiej, gdzie powracał jeszcze kilkukrotnie m.in. w składzie z trębaczem Andrzejem Przybielskim oraz nagrywał w Polskiego Radia Gdańsk. Następnie grał w grupie VooDoo Quartet, z którą zaczął wyjeżdżać na skandynawskie kontrakty. W przerwach wracał do kraju i współpracował z zespołem Ergo Band, którego wokalistką była Grażyna Łobaszewska. W 1978 roku ukazał się ich longplay pt. "Ergo Band / Grażyna Łobaszewska". Ostatecznie pianista wyemigrował do Szwecji na stałe, gdzie uczy gry na instrumencie – jego uczniem był m.in. Esbjörn Svensson.

</doc>
<doc id="5385130" url="https://pl.wikipedia.org/wiki?curid=5385130" title="Łubin (pejzaż Stanisława Masłowskiego)">
Łubin (pejzaż Stanisława Masłowskiego)

Łubin, pejzaż z Woli Rafałowskiej – obraz - akwarela, o wymiarach 66 x 98 cm, polskiego malarza Stanisława Masłowskiego (1853-1926) z 1924 roku, znajdująca się (2022) w zbiorach Muzeum Narodowego w Warszawie
Opis.
Akwarela, o wymiarach 66 x 98 cm, jest to pejzaż sygnowany u dołu po prawej: "STANISŁAW MASŁOWSKI./WOLA.1924." przedstawiający rozległy letni krajobraz pól uprawnych. Po jego lewej stronie widoczna jest połać kwitnącego żółto łubinu. W prawo od niej widać powiązane snopki skoszonego zboża, co sygnalizuje porę żniw, a także niewielkie poletka nieokreślonych upraw o słomkowym zabarwieniu. U dołu, bliżej widza, w prawo, namalowano zielonawą połać zapewne porośniętą trawą z sygnaturą umieszczoną w prawym dolnym narożniku. W środkowej i lewej dolnej części akwareli dostrzegalny jest niewielki - prawdopodobnie warzywnik - z widocznymi główkami kapusty. Górną część, około jednej trzeciej powierzchni obrazu, zajmuje dość jednolite, słabo zachmurzone niebo, pod którym widać zarysy horyzontu z odległym poziomym zielonawym pasem lasu i sylwetkami dwu drzew.
Dane uzupełniające.
Omawiany obraz jest przykładem szeroko uprawianej przez artystę techniki akwarelowej. Motyw łubinu obok gryki należy do jego ulubionych, o czym świadczy inna podobnie zatytułowana wcześniejsza akwarela z 1909 roku. Niniejszy obraz jest jednym z pejzaży akwarelowych namalowanych podczas licznych plenerów spędzonych przez artystę w Woli Rafałowskiej (poczynając od 1903 roku, kiedy to powstała akwarela pod takimże tytułem). W następnych latach namalował między innymi: "Maki" (1911 i liczne "Gryki" z lat 1920, 1922 i 1924. Ostatni z tych plenerów w Woli przypadł na rok 1924 - rok powstania niniejszego obrazu. Mimo pogorszenia stanu zdrowia - artysta namalował pod tą "doskonałą datą" - jak ją określił jego syn historyk sztuki Maciej Masłowski - kilkanaście akwarel, w tym również wysoko ocenianą akwarelę "Ule".
Niniejszy obraz był reprodukowany w publikacji:
Halina Cękalska-Zborowska: Wieś w Malarstwie i rysunku naszych artystów, Warszawa 1969, wyd. Ludowa Spółdzielnia Wydawnicza - reprodukcja czarno-biała poza tekstem.

</doc>
<doc id="5385144" url="https://pl.wikipedia.org/wiki?curid=5385144" title="Edward Kolczyński">
Edward Kolczyński

Edward Wojtek Kolczyński (ur. 1952 w Żakowicach Starych) – polski trębacz, pianista, kompozytor i aranżer. 
Życiorys.
Studiował w Państwowej Wyższej Szkole Muzycznej w Gdańsku. Grał w zespołach: Dekathlon Jazz Band (1974-76) i Baltic Jazz Band (1976-78). Założyciel i lider wyróżnionej na festiwalu Jazz nad Odrą '78, jazzowej formacji Baszta (1976-78). 
Na początku lat 80. wyjechał na kilkadziesiąt lat do Szwajcarii, gdzie uczył aranżowania i grywał z miejscowymi muzykami. Brał także udział w nagraniu albumu Leszka Dranickiego pt. "Listy jazzujące" (2010). 
Dyskografia.
Albumy.
Z zespołem Baszta:
Z Leszkiem Dranickim:

</doc>
<doc id="5385146" url="https://pl.wikipedia.org/wiki?curid=5385146" title="Szawdzinie">
Szawdzinie

Szawdzinie (, "Szaudzini"; , "Szawdini") – wieś na Białorusi, w obwodzie grodzieńskim, w rejonie lidzkim, w sielsowiecie Bielica, nad Niemnem.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Żołudek. Były wówczas własnością Grabowskich.
W dwudziestoleciu międzywojennym leżały w Polsce, w województwie nowogródzkim, w powiecie szczuczyńskim (od 29 maja 1929, wcześniej w powiecie lidzkim), w gminie Żołudek. W 1921 miejscowość liczyła 173 mieszkańców, zamieszkałych w 29 budynkach, w tym 142 Polaków i 31 Białorusinów. 142 mieszkańców było wyznania rzymskokatolickiego i 31 prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5385148" url="https://pl.wikipedia.org/wiki?curid=5385148" title="Aleksander Śliwa">
Aleksander Śliwa

Aleksander Śliwa (ur. 1949 w Słupsku) – polski basista i kontrabasista.
Życiorys.
Brat gdańskich muzyków: perkusisty Andrzeja Śliwy oraz flecisty i saksofonisty Antoniego Śliwy. Studiował w Państwowej Wyższej Szkole Muzycznej w Gdańsku. Był członkiem zespołów: Baszta, Kwartet Barbary Kowalskiej, Sekwens, Rama 111, Teatr Instrumentalny Ryszarda „Gwalberta” Miśka, ZuZu, Radunia River Jazz Band i Trójmiejska Kapela Swingowa. 

</doc>
<doc id="5385150" url="https://pl.wikipedia.org/wiki?curid=5385150" title="Prezydenci miast w Polsce (kadencja 2018–2023)">
Prezydenci miast w Polsce (kadencja 2018–2023)



</doc>
<doc id="5385152" url="https://pl.wikipedia.org/wiki?curid=5385152" title="KSLV-1">
KSLV-1



</doc>
<doc id="5385154" url="https://pl.wikipedia.org/wiki?curid=5385154" title="Język totonacki">
Język totonacki



</doc>
<doc id="5385155" url="https://pl.wikipedia.org/wiki?curid=5385155" title="Język mi'kmaq">
Język mi'kmaq



</doc>
<doc id="5385156" url="https://pl.wikipedia.org/wiki?curid=5385156" title="Odysee">
Odysee



</doc>
<doc id="5385158" url="https://pl.wikipedia.org/wiki?curid=5385158" title="Materiał allochtoniczny">
Materiał allochtoniczny



</doc>
<doc id="5385162" url="https://pl.wikipedia.org/wiki?curid=5385162" title="Język jupik środkowy">
Język jupik środkowy



</doc>
<doc id="5385163" url="https://pl.wikipedia.org/wiki?curid=5385163" title="Język likijski">
Język likijski



</doc>
<doc id="5385168" url="https://pl.wikipedia.org/wiki?curid=5385168" title="Elżbieta Górska (językoznawczyni)">
Elżbieta Górska (językoznawczyni)

Elżbieta Górska – polska językoznawczyni, dr hab. nauk humanistycznych, profesor Instytutu Anglistyki Wydziału Neofilologii Uniwersytetu Warszawskiego.
Życiorys.
W 1978 otrzymała tytuł magistra na Uniwersytecie Warszawskim, 19 lutego 1987 obroniła pracę doktorską "Produktywność reguł słowotwórczych. Rozwój koncepcji w ramach leksykalizmu słowotwórczego", 29 lutego 2000 habilitowała się na podstawie pracy zatytułowanej "On Parts and Wholes. A Cognitive Study of English Schematic Part Terms". 14 stycznia 2021 uzyskała tytuł profesora nauk humanistycznych. Została zatrudniona na stanowisku profesora w Instytucie Anglistyki na Wydziale Neofilologii Uniwersytetu Warszawskiego.
Była członkiem Rady Dyscypliny Naukowej – Językoznawstwa Uniwersytetu Warszawskiego.

</doc>
<doc id="5385169" url="https://pl.wikipedia.org/wiki?curid=5385169" title="Rdzawobrzuch">
Rdzawobrzuch

Rdzawobrzuch ("Lophotriorchis kienerii") – gatunek drapieżnego ptaka z rodziny jastrzębiowatych (Accipitridae), występujący w zalesionych regionach tropikalnej Azji. Bliski zagrożenia wyginięciem. Stosunkowo niewielki w porównaniu do orłów i kontrastowo ubarwiony podobnie jak sokół, był klasyfikowany w rodzaju "Hieraaetus", a czasami "Aquila", ale uznano, że jest na tyle odrębny, by należeć do osobnego rodzaju.
Taksonomia i systematyka.
Gatunek ten został opisany w 1835 roku jako "Astur Kienerii" na podstawie okazu z Himalajów. Autor opisu podpisał się inicjałami G.S. i przez wiele lat istniały rozbieżności co do jego tożsamości – uznawano, że był nim Louis Ernest Gustave de Sparre, Étienne Geoffroy Saint-Hilaire lub jego syn Isidore Geoffroy Saint-Hilaire. Na początku XXI wieku Edward C. Dickinson ustalił, że za autora powinien być uznany de Sparre. Gatunek został przeniesiony przez Jerdona do rodzaju "Limnaetus", w 1874 roku Sharpe uczynił go gatunkiem typowym rodzaju "Lophotriorchis", a jeszcze później przeniesiono go do "Hieraaetus", tzw. „orłów jastrzębiowatych”. Kolejne badania molekularne sugerowały, że gatunek jest na tyle odmienny, by zostać umieszczony w osobnym rodzaju, dla którego zaproponowano nazwę "Kienastur". Jednak ponieważ nastąpiło to w pracy dyplomowej, to nie zostało uznane za wiążące, dodatkowo "Lophotriorchis" został zaproponowany znacznie wcześniej (choć pierwotnie był dzielony z wojownikiem andyjskim, który obecnie jest umieszczony w "Spizaetus").
W obrębie jego rozległego zasięgu wyróżnia się dwa podgatunki, choć nie ma wyraźnej różnicy w upierzeniu. Nominatywny "kienerii" z Indii i Sri Lanki (północne ptaki są większe) i "formosus" opisany przez Erwina Stresemanna w 1924, który jest szeroko rozpowszechniony w prawie całej Azji Południowo-Wschodniej od Mjanmy po Celebes.
Morfologia.
Dorosłe rdzawobrzuchy wyróżniają się charakterystycznym upierzeniem. Mają czarny kaptur z krótkim czubem. Kasztanowe podbrzusze i pokrywy skrzydeł kontrastują z bielą na gardle i piersi. Płcie są prawie nie do odróżnienia w upierzeniu, ale samice są nieco większe i mają więcej czerni na głowie. Grzędują w mocno wyprostowanej pozycji, a końcówka skrzydła prawie sięga ogona. Skok jest w pełni opierzony. Osobniki młodociane mają bardzo białe podogonie z ciemnymi oznaczeniami na bokach ciała, głowie i krawędziach pokryw podskrzydłowych. Mogą sprawiać wrażenie podobnych do orzełków włochatych ("Aquila pennata"). Widoczne w locie upierzenie podskrzydłowe jest ciemne, a większe pokrywy czarne. Pióra lotne są delikatnie pręgowane z czarnym brzegiem. Ogon jest ciemny i pręgowany.
Długość ciała: 46–61 cm, rozpiętość skrzydeł 105–140 cm; średnia masa ciała: samce 733 g, samice 800 g.
Rozmieszczenie i siedlisko.
Rdzawobrzuch występuje w południowej i południowo-wschodniej Azji – od południowo-zachodnich i północnych Indii, Nepalu i Sri Lanki po Filipiny i Indonezję (Wielkie i Małe Wyspy Sundajskie oraz Wyspy Sula).
Gatunek ten związany jest głównie z lasami wyżynnymi. W Indiach są pospolitsze w Ghatach Zachodnich niż wzdłuż Himalajów, gdzie występują od Nepalu po Asam. Występują również w części Ghatów Wschodnich.
Zachowanie i ekologia.
Rdzawobrzuchy są zwykle widziane w locie, wznosząc się wysoko nad koronami lasów. Nurkują, aby schwytać ofiarę, którą mogą stanowić ptaki i ssaki żyjące w powietrzu, w koronach drzew lub na dnie lasu. Wśród zdobyczy odnotowano ptaki wielkości gołębia liliowego, kiśćca nepalskiego i gatunków z rodzaju "Gallus". Okres lęgowy orłów przypada na zimę, a młode lęgną się wiosną, gdy gatunki stanowiące ich zdobycz również się rozmnażają. Lot tokowy obejmuje nurkowanie. Ich zawołania obejmują serię wysokich dźwięków. Gniazdują na dużym, często nagim drzewie, budując dużą platformę z suchych patyków i odłamanych przez siebie gałęzi. Gniazdo wyścielone jest zielonymi liśćmi i składane jest w nim jedno jajo. Oboje rodzice na zmianę zajmują się inkubacją, karmieniem i obroną gniazda.
Status.
W Czerwonej księdze gatunków zagrożonych IUCN rdzawobrzuch od 2018 roku jest klasyfikowany jako gatunek bliski zagrożenia (NT – "Near Threatened"), wcześniej miał status gatunku najmniejszej troski (LC – "Least Concern"). Liczebności światowej populacji nie oszacowano, ale ptak ten opisywany jest jako pospolity w Indiach (w Ghatach Zachodnich), umiarkowanie pospolity na Celebesie, rzadki na Filipinach, Jawie, w Mjanmie i Nepalu. Trend liczebności populacji oceniany jest jako spadkowy ze względu na utratę i fragmentację siedlisk leśnych.

</doc>
<doc id="5385170" url="https://pl.wikipedia.org/wiki?curid=5385170" title="Jerzy Janeczko">
Jerzy Janeczko

Jerzy Janeczko (ur. 1931, zm. 25 października 2019) – polski epidemiolog, prof. dr hab. med.
Życiorys.
W 1957 ukończył studia w Akademii Medycznej w Warszawie, 22 października 1996 uzyskał tytuł profesora nauk medycznych. Został zatrudniony na stanowisku kierownika w Klinice Chorób Zakaźnych dla Dorosłych na II Wydziale Lekarskim z Oddziałem Nauczania w Języku Angielskim oraz Oddziałem Fizjoterapii Akademii Medycznej w Warszawie.

</doc>
<doc id="5385171" url="https://pl.wikipedia.org/wiki?curid=5385171" title="Matthew West (siatkarz)">
Matthew West (siatkarz)

Matthew Alvaro West (ur. 1 października 1993 w Seattle) – amerykański siatkarz, grający na pozycji rozgrywającego.
Jego matka Raquel Chumpitaz jest peruwiańską siatkarką. Reprezentowała Peru w 1980 roku na Igrzyskach Olimpijskich w Moskwie, zajmując 6. miejsce. Również jego ojciec Mark jest siatkarzem.
W maju 2022 roku zaręczył się z siatkarką Madison Bugg.
Sukcesy klubowe.
Liga uniwersytecka - MPSF Conference:
Superpuchar Holandii:
Liga holenderska:
Liga czeska:
Liga fińska:
Superpuchar Niemiec:
Liga niemiecka:
Sukcesy reprezentacyjne.
Mistrzostwa Ameryki Północnej, Środkowej i Karaibów Kadetów:
Mistrzostwa Ameryki Północnej, Środkowej i Karaibów Juniorów:
Puchar Panamerykański Kadetów:

</doc>
<doc id="5385174" url="https://pl.wikipedia.org/wiki?curid=5385174" title="Języczek siatkowany">
Języczek siatkowany

Języczek siatkowany ("Arrhenia retiruga" (Bull.) Redhead) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Arrhenia, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy gatunek ten opisał w 1791 r. Jean Baptiste François Bulliard, nadając mu nazwę "Helvella retiruga". Jak sztuczna, oparta tylko na zewnętrznym podobieństwie była to klasyfikacja, świadczy fakt, że "Helvella" jest przedstawicielem typu workowców, tymczasem gatunki rodzaju "Arrhenia" należą do typu podstawczaków. Później gatunek ten zaliczany był do różnych innych rodzajów. Obecną, uznaną przez Index Fungorum nazwę, nadał mu Scott Alan Redhead w 1984 r.
Ma 18 synonimów. Niektóre z nich:
Polską nazwę zaproponował Władysław Wojewoda w 2003 r.
Morfologia.
Kulisty lub tarczowaty, 0,35–1 × 0,25–1 cm. Kapelusz o szerokości 0,25–1 cm, przyczepiony lub czasami umocowany jednym punktem znajdującym się na środku lub poza środkiem. Trzonu brak. Brzeg płatkowaty, lekko owłosiony lub nagi, niestrefowany. Jest higrofaniczny; w stanie wilgotnym żółtawoszary lub ochrowy do bladobrązowego, w stanie suchym bladobrązowy do żółtawego. Hymenofor brązowy lub tej samej barwy co kapelusz, gładki lub bardzo drobno chropowaty do lekko żyłkowatego, w pełni odgraniczony sterylnym brzegiem.
Skórka zbudowana z równoległych strzępek o średnicy 4–10 µm, zwykle z ciemnym pigmentem i drobno inkrustowanych pigmentem nieregularnie rozmieszczonymi na ścianach. Brak cystyd. Podstawki 25–32 × 4–8 µm, maczugowate, 4-zarodnikowe, sterygmy zwykle proste o długości 3–4,5 µm. Zarodniki 7–11 × 4–6 µm, Q = 1,6, elipsoidalne do owalnych, czasem łzowate, gładkie, szkliste, bnieamyloidalne. Sprzążki są we wszystkich strzępkach.
Występowanie i siedlisko.
Podano stanowiska języczka siatkowanego w Ameryce Północnej, Europie, azjatyckiej części Rosji, Australii i na Nowej Zelandii. W Polsce W. Wojewoda w 2003 r. przytoczył 3 stanowiska, w tym dwa dawne (1889, 1917) a jedno w 1961 bez wskazania lokalizacji. W "Czerwonej liście roślin i grzybów Polski" ma status E – gatunek wymierający, którego przeżycie jest mało prawdopodobne, jeśli nadal będą działać czynniki zagrożenia. Aktualne i dość liczne stanowiska podaje internetowy atlas grzybów. Znajduje się w nim na liście gatunków zagrożonych i wartych objęcia ochroną.
Naziemny grzyb saprotroficzny. Występuje na mchach, a także na leżącym na ziemi drobnym materiale roślinnym – łodyżkach i liściach traw, liściach i łodygach roślin zielnych.

</doc>
<doc id="5385175" url="https://pl.wikipedia.org/wiki?curid=5385175" title="Arrhenia retiruga">
Arrhenia retiruga



</doc>
<doc id="5385178" url="https://pl.wikipedia.org/wiki?curid=5385178" title="Argentipilosa">
Argentipilosa

Argentipilosa – rodzaj chrząszczy z rodziny biedronkowatych i podrodziny Coccinellinae, jedyny z monotypowego plemienia Argentipilosini. Obejmuje dwa opisane gatunki. Występują w krainie neotropikalnej.
Taksonomia.
Rodzaj ten wprowadzony został w 1991 roku przez Roberta Gordona i Lúcię Massutti de Almeidę na łamach "Revista Brasileira de Entomologia". Nadana mu nazwa oznacza po łacinie „srebrnowłosa”. W tej samej publikacji opisano oba jego gatunki, drugi z wymienionych wyznaczając gatunkiem typowym:
Gordon i Almeida umieścili ten rodzaj w nowym, monotypowym plemieniu Argentipilosini w obrębie Sticholotidinae. Z wyróżniania tejże podrodziny w XXI wieku zrezygnowano na podstawie analiz morfologicznych Stanisława Adama Ślipińskiego oraz licznych późniejszych molekularnych analizy filogenetycznych. Plemię Argentipilosini klasyfikuje się współcześnie wśród Coccinellinae. W wynikach analizy filogenetycznej Che Lihenga i innych z 2021 roku jako najbliższego krewnego Argentipilosini spośród przebadanych rodzajów wskazano "Glomerella", klasyfikowaną tradycyjnie w Sticholotidini. "Argentipilosa" tworzyć ma z "Glomerella" klad siostrzany dla plemienia Azyini.
Morfologia.
Chrząszcze o zwartym, owalnym, umiarkowanie wysklepionym ciele długości od 1,8 do 1,95 mm i szerokości od 1,5 do 1,65 mm. Wierzch ciała u "A. nigra" jest czarny, u "A. martinsi" zaś rudobrązowy z brązowymi pokrywami o rozmytej, czerwonej przepasce. Spód ciała u "A. nigra" jest ciemnobrązowy do czarniawego, u "A. martinsi" zaś żółtawoczerwony.
Głowa i przedplecze są matowe i niepunktowane, gęsto porośnięte łuskowatymi, srebrzystymi szczecinkami. Nadustek ma pogrubioną, lekko zakrzywioną krawędź przednią i tworzy występy niemal całkowicie dzielące oczy. Czułki mają widoczne od góry podstawy i zwieńczone są czteroczłonowymi, silnie ku szczytowi zwężonymi buławkami. Żuwaczki mają po dwa zęby wierzchołkowe. Ostatni człon głaszczków szczękowych ma prawie równoległe boki. 
Przedplecze ma szeroką i płaską listewkę u podstawy oraz niewygrodzone linią ani listewką kąty przednie. Tarczka wskutek drobnych rozmiarów jest słabo widoczna. Powierzchnia pokryw jest błyszcząca, pokryta licznymi punktami niemal równych rozmiarów. Na spłaszczonych podgięciach pokryw widnieją jamki do chowania ud. Skrzydła tylnej pary są wykształcone. Szerokie przedpiersie wypuszcza ku przodowi płat osłaniający od spodu narządy gębowe. Krótkie odnóża mają nabrzmiałe uda z rowkami na golenie oraz nibytrójczłonowe stopy z niezmodyfikowanymi pazurkami. Przednia para goleni jest silnie rozszerzona, pozostałe natomiast rozszerzone są słabiej.
Na spodzie odwłoka widocznych jest pięć sternitów (wentrytów), z których pierwszy ma niepełne linie udowe, a ostatni piłkowaną krawędź tylną. Aparat kopulacyjny samca jest symetrycznie zbudowany. Genitalia samicy cechują się brakiem infundibulum oraz obecnością gruczołów dodatkowych.
Rozprzestrzenienie.
Rodzaj neotropikalny. Oba gatunki są endemitami Brazylii.

</doc>
<doc id="5385179" url="https://pl.wikipedia.org/wiki?curid=5385179" title="Argentipilosini">
Argentipilosini



</doc>
<doc id="5385183" url="https://pl.wikipedia.org/wiki?curid=5385183" title="Kolej Transkaukaska">
Kolej Transkaukaska



</doc>
<doc id="5385186" url="https://pl.wikipedia.org/wiki?curid=5385186" title="Rajd di Roma Capitale 2022">
Rajd di Roma Capitale 2022



</doc>
<doc id="5385187" url="https://pl.wikipedia.org/wiki?curid=5385187" title="Zaraza bladokwiatowa">
Zaraza bladokwiatowa



</doc>
<doc id="5385191" url="https://pl.wikipedia.org/wiki?curid=5385191" title="Pascal Mueller">
Pascal Mueller



</doc>
<doc id="5385193" url="https://pl.wikipedia.org/wiki?curid=5385193" title="Colorado Desert">
Colorado Desert

Colorado Desert, Pustynia Kolorado – pustynia w Ameryce Północnej, wchodząca w skład Sonory. Rozciąga się na powierzchni ok. 28 000 km2 obejmując między innymi Coachella Valley i Imperial Valley.
Geografia.
Pustynia rozciąga się od przełęczy San Gorgonio w południowo-wschodniej Kalifornii do delty rzeki Kolorado w północnym Meksyku. Od zachodu ograniczają ją Góry Nadbrzeżne, a od wschodu Chocolate Mountains i rzeka Kolorado. Od południowej strony ogranicza ją również Zatoka Kalifornijska. Większa część Colorado Desert położona jest na wysokości poniżej 305 m n.p.m. z najniższym punktem w Salton Sea (84 m p.p.m).
Flora.
Kaktusy i sukulenty są powszechne na całej pustyni Sonora, ale południowo-wschodnia Kalifornia jest zbyt gorąca i sucha, aby utrzymać duże kaktusy, takie jak Karnegia olbrzymia, które charakteryzują krajobrazy Arizony (poza kilkoma populacjami występującymi w pobliżu rzeki Kolorado). Drzewa z rodziny roślin strączkowych, takie jak Jadłoszyn i "Psorothamnus spinosus", są powszechne na całej pustyni Sonora, ale w Kalifornii ich występowanie jest ograniczone do okolic cieków wodnych. "Fouqueria splendens" jest często uważany za gatunek wskaźnikowy dla Colorado Desert. Inne gatunki wskaźnikowe to "Senegalia greggii" i "Parkinsonia microphylla".
Turystyka.
Na terenie Colorado Desert znajdują się parki narodowe oraz stanowe (m.in. Park Narodowy Joshua Tree) oraz resort Palm Springs.

</doc>
<doc id="5385195" url="https://pl.wikipedia.org/wiki?curid=5385195" title="Kościół ewangelicko-augsburski w Nowym Sączu">
Kościół ewangelicko-augsburski w Nowym Sączu



</doc>
<doc id="5385197" url="https://pl.wikipedia.org/wiki?curid=5385197" title="Wisła Zabierzów">
Wisła Zabierzów



</doc>
<doc id="5385200" url="https://pl.wikipedia.org/wiki?curid=5385200" title="Adem Grabovci">
Adem Grabovci

Adem Grabovci (ur. 9 kwietnia 1960 w Staraduranie) – kosowski polityk, jeden z założycieli Armii Wyzwolenia Kosowa i Demokratycznej Partii Kosowa.
Życiorys.
Ukończył studia prawnicze na Uniwersytecie w Prisztinie. W latach 1984-1989 był z powodów politycznych więziony przez jugosłowiańskie władze.
Był jednym z założycieli Armii Wyzwolenia Kosowa. W 1999 roku współzałożył również Demokratyczną Partię Kosowa; w 2005 roku przewodził jej strukturom w Peciu, następnie był członkiem partyjnego prezydium.
Pełnił funkcję ministra finansów w 1999 roku oraz wiceministra transportu i telekomunikacji w 2007 roku.
Od 12 grudnia 2010 do 7 maja 2014 był deputowanym do Zgromadzenia Kosowa z ramienia Demokratycznej Partii Kosowa.
Życie prywatne.
Jest żonaty i ma dwoje dzieci.
Deklaruje znajomość języka niemieckiego, serbskiego i słoweńskiego.

</doc>
<doc id="5385201" url="https://pl.wikipedia.org/wiki?curid=5385201" title="Protathlima A’ Kategorias (2017/2018)">
Protathlima A’ Kategorias (2017/2018)

Protathlima A’ Kategorias 2017/2018 (ze względów sponsorskich zwana jako "Παγκύπριο Πρωτάθλημα CYTA") – była 79. edycją najwyższej klasy rozgrywkowej piłki nożnej na Cyprze. 
Brało w niej udział 14 drużyn, które w okresie od 19 sierpnia 2017 do 13 maja 2018 rozegrały 36 kolejki meczów. 
Tytuł mistrzowski obronił APOEL zdobywając szósty tytuł z rzędu, a dwudziesty siódmy w swojej historii.
Format rozgrywek.
Rozgrywki składały się z dwóch faz. W pierwszej drużyny grały ze sobą dwukrotnie, raz u siebie i raz na wyjeździe. Dwa ostatnie zespoły zostały zdegradowane. W drugiej fazie pozostałe drużyny zostały podzielona na dwie grupy.
Sześć najlepszych zagrało o tytuł oraz miejsca startowe w międzynarodowych rozgrywkach, zaś pozostałe o pozostanie w lidze. Zespoły rozegrały ze sobą mecz i rewanż. Punkty zdobyte w fazie zasadniczej zostały zachowane.

</doc>
<doc id="5385202" url="https://pl.wikipedia.org/wiki?curid=5385202" title="Centralny Zarząd Gazownictwa">
Centralny Zarząd Gazownictwa

Centralny Zarząd Gazownictwa – jednostka organizacyjna Ministra Górnictwa i Energetyki, powołana w celu prowadzenia jako przedsiębiorstwo państwowe, nadzoru i kontroli nad zakładami gazowniczymi, w ramach narodowych planów gospodarczych, działając na zasadzie rozrachunku gospodarczego.
Powołanie Zarządu.
Na podstawie zarządzenia Ministra Górnictwa i Energetyki z 1950 r. w sprawie utworzenia przedsiębiorstwa państwowego pod nazwą: "Centralny Zarząd Gazownictwa" ustanowiono Zarząd. Powołanie Zarządu pozostawało w związku z dekretem z 1947 r. o tworzeniu przedsiębiorstw państwowych. 
Nadzór państwowy nad Zarządem sprawował Minister Górnictwa i Energetyki. 
Przedmiot działania Zarządu.
Przedmiotem działania Zarządu koordynowanie, nadzorowanie, kontrolowanie oraz ogólne kierownictwo działalności przedsiębiorstw państwowych – zakłady gazownicze, funkcjonujące jako wyodrębnione przedsiębiorstwa państwowe.  
Zasady użytkowania gazu.
Na podstawie uchwały Prezydium Rządu z 1952 r. w sprawie zasad użytkowania gazu w gospodarczo uzasadnionych przypadkach gazy mocne mogły być używane:
Kierowanie Zarządu.
Organem zarządzającym Zarządu była dyrekcja, powoływana i zwalniana przez Ministra Górnictwa i Energetyki, składająca się z dyrektora naczelnego, reprezentującego dyrekcję samodzielnie oraz z podlegających dyrektorowi trzech dyrektorów.
Do ważności zobowiązań zaciągniętych przez Zarząd, wymagane było współdziałanie zgodnie z uprawieniami:
Dyrekcja przedsiębiorstw reprezentowała przedsiębiorstwo wobec osób trzecich, władz i urzędów.      
Rada Nadzoru Społecznego.
Przy Zarządzie powołana była Rada Nadzoru Społecznego, która była niezależnym organem nadzoru, kontroli i opiniodawczym, podlegająca w swej działalności nadzorowi Prezydium Krajowej Rady Narodowej.

</doc>
<doc id="5385204" url="https://pl.wikipedia.org/wiki?curid=5385204" title="Wola Lądzka">
Wola Lądzka

Wola Lądzka – nieistniejąca wieś, pierwotnie na obszarze wsi Dolany obecnie na obszarze gminy Lądek w powiecie słupeckim województwa wielkopolskiego. 
Historia.
Pierwsza informacja o lokacji wsi pochodzi z 1250 r. Wieś wspominana w przywileju księcia Bolesława dla klasztoru w Lądzie z 1255 r. ("liberam villam"), jednak założona znacznie później, czego dowodzą powtórne przywileje, m.in. przywilej Przemysła II z 1289 r., w którym mowa o nadaniu 20 lat wolnizny dla wsi klasztornej założonej na obszarze Dąbrowy.
W XVI w. Wola Lądzka była wsią duchowną, własnością opata cystersów w Lądzie, leżącą w powiecie konińskim województwa kaliskiego
W rejonie Woli Lądzkiej, Zagórowa, Lądka, Lądu, Chocza i in. miała miejsce potyczka w czasie powstania styczniowego, z udziałem partii powstańczej Edmunda Taczanowskiego (1863). 
Według przypuszczeń autorów Słownika geograficznego Królestwa Polskiego weszła w skład Lądka lub Dolan.

</doc>
<doc id="5385208" url="https://pl.wikipedia.org/wiki?curid=5385208" title="Rzeź w Buczy">
Rzeź w Buczy



</doc>
<doc id="5385216" url="https://pl.wikipedia.org/wiki?curid=5385216" title="Mistrzostwa Świata Juniorów w Hokeju na Lodzie 2023">
Mistrzostwa Świata Juniorów w Hokeju na Lodzie 2023

47. Mistrzostwa Świata Juniorów w Hokeju na Lodzie 2023 organizowane przez IIHF odbędą się w Kanadzie. Miastami goszczącymi najlepsze juniorskie reprezentacje świata zostaną Halifax i Moncton. Turniej elity rozegrany zostanie w dniach 26 grudnia 2022 – 5 stycznia 2023 roku. Zawody będą jednocześnie kwalifikacją do następnego turnieju.
Elita.
Turniej zostanie rozegrany w dniach od 26 grudnia 2022 do 5 stycznia 2023 w Halifaxie i Moncton w Kanadzie. Do rywalizacji przystąpiło 10 najlepszych drużyn świata. System rozgrywania meczów jest inny niż w niższych dywizjach. Najpierw drużyny rozgrywają mecze w fazie grupowej (2 grupy po 5 zespołów), systemem każdy z każdym. Do fazy pucharowej, czyli ćwierćfinałów awansuje po 4 drużyny z obu grup. Najsłabsza drużyna z każdej z grup zagra w fazie play-off do dwóch zwycięstw. Drużyna, która przegrała dwukrotnie spadła do niższej dywizji.
Pierwotnie zmagania elity miały przeprowadzić rosyjskie miasta: Nowosybirsk i Omsk, jednak po inwazji wojsk rosyjskich na Ukrainę turniej został zabrany Rosjanom. W maju 2022 podjęto decyzję, iż zawody elity przeprowadzą wyżej wymienione Kanadyjskie miasta.
Dywizja I.
Grupa A Dywizji I jest drugą klasą mistrzowską, z której najlepsza drużyna uzyskuje awans do Elity, a ostatni zespół jest degradowany do Grupy B Dywizji I. Grupa B Dywizji I stanowi trzecią klasę mistrzowską. Jej zwycięzca zapewnia sobie awans do Dywizji I Grupy A, zaś ostatnia drużyny spada do Dywizji II Grupy A.
Grupa A.
Mistrzostwa Świata Dywizji I Grupy A zostaną rozegrane w dniach od 11 do 17 grudnia 2022 roku w Asker, w Norwegii.
Grupa B.
Mistrzostwa Świata Dywizji I Grupy B zostaną rozegrane w dniach od 11 do 17 grudnia 2022 roku w Bytomiu. 
Dywizja II.
Grupa A Dywizji II jest czwartą klasą mistrzowską, z której pierwsza drużyna uzyskuje awans do Dywizji I Grupy B, a ostatni zespół jest degradowany do Grupy B Dywizji II. Grupa B Dywizji II stanowi piątą klasę mistrzowską. Jej zwycięzca zapewnia sobie awans do Dywizji II Grupy A, zaś ostatnia drużyny spada do Dywizji III.
Grupa A.
Mistrzostwa Świata Dywizji II Grupy A zostaną rozegrane w dniach od 11 do 17 grudnia 2022 roku w Litewskim Kownie. 
Grupa B.
Mistrzostwa Świata Dywizji II Grupy B zostaną rozegrane w dniach od 16 do 22 stycznia 2023 roku w Reykjavíku, w stolicy Islandii. 
Dywizja III.
Dywizja III jest szóstą klasą mistrzowską. Zwycięzca zapewnia sobie awans do Dywizji II Grupy B.
Mistrzostwa Świata Dywizji III zostaną rozegrane w dniach od 26 stycznia do 2 lutego 2023 roku w Tureckim Stambule. 

</doc>
<doc id="5385226" url="https://pl.wikipedia.org/wiki?curid=5385226" title="Wszechświat jednego elektronu">
Wszechświat jednego elektronu

Jednoelektronowy wszechświat – postulat zaproponowany został przez fizyka teoretycznego Johna Wheelera w rozmowie telefonicznej z Richardem Feynmanem wiosną 1940. Wheeler podczas rozmowy postawił hipotezę, że wszystkie elektrony i pozytony są w rzeczywistości przejawami pojedynczego bytu poruszającego się do tyłu lub do przodu w czasie. Jak podaje Feynmana:
Podobny „opis unicestwiania par zygzakowatej linia świata” został niezależnie opracowany w tym samym czasie przez Stueckelberga.
Ogólny zarys.
Pomysł opiera się na liniach świata wytyczonych w czasoprzestrzeni przez każdy elektron. Zamiast mieć niezliczoną ilość linii, Wheeler zasugerował, że wszystkie mogą być częściami jednej linii, jak ogromny splątany węzeł, wytyczony przez jeden elektron. Dowolny moment w czasie jest reprezentowany przez wycinek w czasoprzestrzeni i bardzo wiele razy spotkałby się z węzłową linią. Każde takie miejsce spotkania reprezentuje rzeczywisty elektron w danym momencie.
W tych punktach połowa linii będzie skierowana do przodu w czasie, a połowa zapętli się i będzie skierowana do tyłu. Wheeler zasugerował, że te odwrócone sekcje pojawiły się jako antycząstka elektronu, pozytony.
Zaobserwowano znacznie więcej elektronów niż pozytonów, więc uważa się, że liczba elektronów jest znacznie większa. Feynman poruszył tę kwestię z Wheelerem, który spekulował, że brakujące pozytony mogą być ukryte w protonach. 
Feynmana uderzyło spostrzeżenie Wheelera, że antycząstki mogą być reprezentowane przez odwrócone linie świata, i przypisuje to Wheelerowi, mówiąc w swoim przemówieniu noblowskim:
Feynman zaproponował później tę interpretację pozytonu jako elektronu cofającego się w czasie w swoim artykule „The Theory of Positrons” z 1949 roku. Yoichiro Nambu później zastosował to do całej produkcji i anihilacji par cząstka-antycząstka, stwierdzając, że „ewentualne tworzenie i unicestwianie par, które może wystąpić od czasu do czasu, nie jest ani stworzeniem, ani anihilacją, lecz jedynie zmianą kierunku poruszających się cząstek, od z przeszłości do przyszłości lub z przyszłości do przeszłości”.

</doc>
<doc id="5385232" url="https://pl.wikipedia.org/wiki?curid=5385232" title="Joe O'Connor">
Joe O'Connor



</doc>
<doc id="5385241" url="https://pl.wikipedia.org/wiki?curid=5385241" title="Sielsowiet Bielica (obwód grodzieński)">
Sielsowiet Bielica (obwód grodzieński)

Sielsowiet Bielica (, "Bielicki sielsawiet"; ) – sielsowiet na Białorusi, w obwodzie grodzieńskim, w rejonie lidzkim, z siedzibą w Bielicy.
Demografia.
Według spisu z 2009 sielsowiety Bielica i Piaskowce zamieszkiwało 2574 osób, w tym 1422 Białorusinów (55,24%), 1044 Polaków (40,56%), 60 Rosjan (2,33%), 27 Ukraińców (1,05%), 6 Tatarów (0,23%), 4 Litwinów (0,16%), 3 Lezginów (0,12%), 7 osób innych narodowości i 1 osoba, która nie podała żadnej narodowości.
Geografia i transport.
Sielsowiet położony jest na Poniemniu, w południowozachodniej części rejonu lidzkiego. Największą rzeką jest Niemen.
Przez sielsowiet przebiegają droga magistralna M11 i droga republikańska R141.
Historia.
26 września 2016 do sielsowietu Bielica włączono wszystkie 11 miejscowości z likwidowanego sielsowiet Piaskowce. 1 grudnia 2019 z sielsowietu Bielica odłączono wieś Korytnica, która jako jedyna leżała na lewym brzegu Niemna i przyłączono ją do rejonu zdzięcielskiego

</doc>
<doc id="5385251" url="https://pl.wikipedia.org/wiki?curid=5385251" title="Tiit-Rein Viitso">
Tiit-Rein Viitso

Tiit-Rein Viitso (ur. 4 marca 1938 w Tallinnie, zm. 2 grudnia 2022) – estoński językoznawca.
Biografia.
W 1962 ukończył filologię estońską na Uniwersytecie Stanowym w Tartu. w latach 1965–1973 pracował w Centrum Obliczeniowym Uniwersytetu Stanowego w Tartu. 1973-1993 pracował w Estonian Language Institute, a od 1986 na Uniwersytecie Stanowym w Tartu (obecnie Uniwersytet w Tartu).
Jego głównymi obszarami badań były języki bałtyckie w szczególności: fiński, estoński, wotski i wepski. Od 2007 był redaktorem naczelnym czasopisma "Linguistica Uralica".
Tiit-Rein Viitso zmarł 2 grudnia 2022 roku w wieku 84 lat.

</doc>
<doc id="5385259" url="https://pl.wikipedia.org/wiki?curid=5385259" title="Białundzie">
Białundzie

Białundzie (, "Białundzi"; , "Biełundi") – wieś na Białorusi, w obwodzie grodzieńskim, w rejonie lidzkim, w sielsowiecie Berdówka.
Historia.
W dwudziestoleciu międzywojennym leżało w Polsce, w województwie nowogródzkim, w powiecie lidzkim, w gminie Lida.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5385261" url="https://pl.wikipedia.org/wiki?curid=5385261" title="Lunatycy (powieść)">
Lunatycy (powieść)

Lunatycy () – modernistyczna powieść Hermanna Brocha.
Charakterystyka.
Opublikowana w latach 1931–1932. Składa się z trzech części: – „1888 Pasenow, czyli romantyzm” (1931); – „1903 Esch, czyli anarchia” (1931); – „1918 Huguenau, czyli rzeczowość” (1932). Wielowarstwowa powieść opisująca kryzys kultury europejskiej od 1888 roku do końca I wojny światowej, który Broch przedstawia na przykładzie Niemiec wilhelmińskich. Rozpad wartości wiąże Broch ze zdradą ideałów humanistycznych (których źródłem jest dla Brocha filozofia Platona), oraz chrześcijańskich. Według Brocha lunatycy to ludzie żyjący między zanikającymi starymi i pojawiającymi się nowymi systemami etycznymi, tak jak lunatyk istnieje w stanie między snem a chodzeniem. W części pierwszej "Lunatycy" są tradycyjną epiką, naśladującą styl realistów niemieckich, część druga to monolog wewnętrzny, wzorowany na naturalistach, a część trzecia, najobszerniejsza skaładajaca się z kilkunastu rozdziałów, to tradycyjna forma powieściowa rozbita na poezję, esej i dramat. W latach 1995–1998 Krystian Lupa dokonał polskiej adaptacji teatralnej powieści Brocha.
Główne postaci powieści.
Tytuły części trylogii związane są z trzema głównymi postaciami powieści:

</doc>
<doc id="5385264" url="https://pl.wikipedia.org/wiki?curid=5385264" title="Wílmar Barrios">
Wílmar Barrios



</doc>
<doc id="5385266" url="https://pl.wikipedia.org/wiki?curid=5385266" title="Rezvani Vengeance">
Rezvani Vengeance

Rezvani Vengeance – samochód terenowy typu SUV klasy pełnowymiarowej produkowany pod amerykańską marką Rezvani od 2022 roku.
Historia i opis modelu.
W październiku 2022 amerykańskie przedsiębiorstwo Rezvani Motors przedstawiło kolejny model utrzymany w charakterystycznej estetyce brutalistycznego, masywnego SUV-a nawiązującego stylizacją do pojazdów militarnych oraz pełnowartościowych samochodów terenowych. Model Vengeance uplasował się w ofercie jako największy i najdroższy pojazd, powstając na bazie luksusowego Cadillaka Escalade'a. Przy projektowaniu nadwozia pojazdu, które wyróżniło się m.in. niewielką powierzchnią szyb i licznymi przetłoczeniami, za główny punkt inspiracji traktowano gry wideo. Ogumienie o przekątnej 35 cali dostosowane zostało do jazdy w trudnych warunkach na bezdrożach. Pokrewieństwo z topowym SUV-em Cadillaka widoczne jest szczególnie w kabinie pasażerskiej, gdzie całkowicie przejęto z tego modelu projekt deski rozdzielczej. Samochód umożliwia transport maksymalnie do 8 pasażerów w trzech rzędach siedzeń.
Podobnie jak w przypadku innych modeli Rezvani, producent przewidział rozbudowaną gamę wariantów napędowych zasilających zarówno oś przednią, jak i obie osie. Do wyboru oddano trzy jednostki napędowe: dwa benzynowe 6,2 litrowe V8 o mocy 420 KM lub 682 KM, a także sześciocylindrowy diesel o pojemności 3 litrów i mocy 277 KM. W każdym przypadku silnik współpracuje z 10-biegową automatyczną skrzynią automatyczną pochodzącą od Cadillaka.
Sprzedaż.
Rezvani Vengeance budowane jest na specjalne zamówienie, plasując się w gamie amerykańskiej firmy na szczycie oferty jako droższa alternatywa dla Tank. Podstawowy wariant oferowany jest w cenie zaczynającej się od 249 tysięcy dolarów amerykańskich.

</doc>
<doc id="5385271" url="https://pl.wikipedia.org/wiki?curid=5385271" title="Karl Merkatz">
Karl Merkatz

Karl Merkatz (ur. 17 listopada 1930 w Wiener Neustadt, zm. 4 grudnia 2022 w Straßwalchen) – austriacki aktor.
Biografia.
Karl Merkatz urodził się w 1930 roku w Wiener Neustadt, był synem strażaka. Najpierw chciał zostać stolarzem. Po II wojnie światowej był aktywnym harcerzem w Wiener Neustadt. Następnie zaczął zapisywać się na lekcje aktorstwa w Salzburgu, Wiedniu i Zurychu. Znalazł zatrudnienie w teatrach, przede wszystkim w Monachium, Salzburgu, Hamburgu i Wiedniu.
W swojej późniejszej karierze zagrał kilka ról w telewizji i filmach. W roli Edmunda Sackbauera w latach 70. zasłynął jako typowy wiedeńczyk. Wielkim sukcesem okazały się też filmy serii "„The Bockerer”" z naiwnym wiedeńczykiem w czasie drugiej wojny światowej w Wiedniu (akcja późniejszych filmów rozgrywa się w kolejnych latach do 1945 roku).
Od 1999 Merkatz był przewodniczącym grupy praw człowieka SOS Mitmensch.

</doc>
<doc id="5385281" url="https://pl.wikipedia.org/wiki?curid=5385281" title="Koreański Instytut Badań Kosmicznych">
Koreański Instytut Badań Kosmicznych

Koreański Instytut Badań Kosmicznych (KARI) – agencja lotnicza i kosmiczna Korei Południowej założona w 1989 roku. Jej główna siedziba znajduje się w Daejeon. Cele KARI powiązane są z lotnictwem, satelitami oraz pojazdami kosmicznymi. Dotyczy to zarówno rozwoju technologii, wspierania instytucji badawczych i komercyjnych o podobnych celach, informowania o technologiach lotniczych, jak i prowadzenia szkoleń.
W czerwcu 2022, dzięki działaniom w ramach KARI, Korea Południowa stała się 7. państwem świata zdolnym do wyniesienia na orbitę satelity powyżej 1 tony. W sierpniu 2022 orbiter KPLO został wystrzelony na orbitę Księżyca, tym samym rozpoczynając pierwszą południowokoreańską misję Księżycową.
Przegląd działań.
KARI rozpoczęła swoją działalność 10 października 1989 roku, ale początkowo działała jako organizacja współpracująca z Korea Institute of Machinery &amp; Materials (KIMM).
Rozwój lotnictwa.
KARI jest również instytutem lotniczym. Opracowuje m.in. bezzałogowe statki powietrzne (UAV), sterowce dużych wysokości, śmigłowce wielozadaniowe oraz małe samoloty.
W sierpniu 2020 roku miał miejsce najdłuższy, 53-godzinny, lot ich samolotu na energię słoneczną (EAV-3). Samolot ma służyć do lotów na dużych wysokościach w stratosferze, gdzie mógłby służyć jako przekaźnik komunikacyjny lub zbierać dane pogodowe itp. Według twórców samolotu mógłby utrzymywać się na wysokości 12 km przez wiele dni, a nawet kilka miesięcy.
Technologie kosmiczne.
Rakiety meteorologiczne.
W 1989 roku KARI rozpoczęła rozwój własnych rakiet (KSR, Korean Sounding Rocket). Na początku lat 90. wyprodukowała jedno- i dwustopniowe rakiety KSR-I i KSR-II.
W grudniu 1997 roku rozpoczęto prace nad silnikiem rakietowym na mieszance LOX i nafta. KARI chciała rozwinąć zdolność wystrzeliwania satelitów. Testowe uruchomienie KSR-III miało miejsce w 2002 roku.
Rakiety nośne.
25 sierpnia 2009 podjęto pierwszą próbę wystrzelenia KSLV-1. Pierwotnie miała to być rakieta nośna rodzimej produkcji opartej na KSR-III. Jednak KARI napotkała więcej trudności w rozwoju swojej rakiety nośnej niż oczekiwano, ponieważ do wystrzelenia satelity na orbitę potrzeba było znacznie większej mocy napędowej, niż KSR-III mógł zapewnić.
Po kilku nieudanych próbach firma KARI zwróciła się najpierw do USA, a potem do rosyjskiego biura projektowego im. Chruniczewa z prośbą o pomoc w opracowaniu silnika rakietowego na paliwo ciekłe dla KSLV-1, a także o współpracę przy budowie wyrzutni rakiet w Centrum Kosmicznym Naro. Pierwszy stopień rakiety wywodzi się z rosyjskiego URM-1 (Universal Rocket Module) opracowanego przez Chruniczewa. Drugim stopniem wyrzutni był opracowany przez Koreę silnik Kick Motor, który zawierał system nawigacji bezwładnościowej; systemy zasilania, sterowania i bezpieczeństwa lotu; oraz owiewkę dziobową z ładunkiem.
W 2021 rozpoczęto testy kolejnej rakiety, KSLV-2 (Nuri). Pierwszy stopień KSLV-2 ma 4 połączone silniki, z których każdy ma ciąg 75 ton. Wszystkie trzy stopnie tej rakiety wykorzystują opracowane lokalnie silniki rakietowe. W czerwcu 2021 ładunek rakiety po raz pierwszy osiągnął zaplanowaną orbitę na wysokości ok. 700 km. Tym samym Korea Południowa stała się 7. państwem świata zdolnym do wyniesienia na orbitę satelity powyżej 1 tony.
Koreański program eksploracji Księżyca.
Koreański Program Eksploracji Księżyca (z ang. KLEP) jest podzielony na dwie fazy.
Faza 1 obejmuje wystrzelenie i eksploatację orbitera księżycowego o nazwie (KPLO), który będzie pierwszą sondą księżycową Korei Południowej. W ramach tej misji planowane są głównie testy technologii, które mają umożliwić dalszy rozwój kosmicznych możliwości Korei Południowej, ale także mapowanie zasobów naturalnych z orbity.
Faza 2 obejmuje orbiter księżycowy, lądownik księżycowy i łazik, które mają zostać wystrzelone razem na rakiecie KSLV-II z Centrum Kosmicznego Naro do 2030.
W grudniu 2016 roku KARI podpisała z NASA umowę techniczną o współpracy w zakresie eksploracji Księżyca. NASA dostarczyło jedną z kamer do obserwacji w ciemnych regionach Księżyca (ShadowCam). W 2017 roku ogłoszono, że KPLO zostanie wystrzelone we współpracy ze SpaceX. Po dwóch latach opóźnienia, 5 sierpnia 2022, udało się wysłać KPLO w stronę Księżyca, na barkach rakiety Falcon 9. Orbiter ma dotrzeć na swoją orbitę w połowie grudnia 2022.
Regionalny system nawigacji satelitarnej (KPS).
Korea Południowa chce utworzyć własny system nawigacji satelitarnej o nazwie Korean Positioning System (KPS), czyli odpowiednik GPS czy GLONASS. Planowany budżet to 4 biliony wonów (ok. 13,5 miliarda złotych). W ramach tego do 2035 roku planują wystrzelenie siedmiu nowych satelitów — trzech na orbitę geostacjonarną i czterech na nachyloną orbitę geosynchroniczną.
Korea Południowa i Stany Zjednoczone podpisały porozumienie o „współpracy cywilnych, globalnych systemów nawigacji satelitarnej”, na mocy którego Stany Zjednoczone wesprą Koreę Południową w opracowaniu KPS. Oba rządy planują współpracować w celu zapewnienia kompatybilności i zwiększenia interoperacyjności GPS oraz KPS do celów cywilnych.

</doc>
<doc id="5385283" url="https://pl.wikipedia.org/wiki?curid=5385283" title="Judyta Olechowska">
Judyta Olechowska

Judyta Olechowska, właściwie Maria Olechowska (ur. 21 września 1962 r. w Łańcucie) – teolożka, pedagog, przełożona generalna Zgromadzenia Sióstr Franciszkanek Służebnic Krzyża od 2019 I wiceprezes Towarzystwa Opieki nad Ociemniałymi. 
Życiorys.
W 1987 wstąpiła do Zgromadzenia Sióstr Franciszkanek Służebnic Krzyża. W 1995 złożyła profesję wieczystą. Ukończyła teologię na Papieskim Wydziale Teologicznym w Warszawie oraz podyplomowe studia z tyflopedagogiki i kurs kwalifikacyjny dla oświatowej kadry kierowniczej. Pracowała z dziećmi niewidomymi jako wychowawczyni w Ośrodku Szkolno-Wychowawczym w Laskach. Od 1998 była kierowniczką postulatu Zgromadzenia, a od 2001 mistrzynią nowicjatu. Była też przełożoną różnych domów zakonnych, w tym kierowniczką Domu Rekolekcyjnego w Laskach oraz filii Ośrodka Szkolno-Wychowawczego w Rabce-Zdroju. Prowadziła także działalność powołaniową. W 2013 została wybrana przez Kapitułę Generalną Zgromadzenia radną generalną, a w 2019 – przełożoną generalną Zgromadzenia. 
Od tego czasu pełni także funkcję I wiceprezes Towarzystwa Opieki nad Ociemniałymi.

</doc>
<doc id="5385290" url="https://pl.wikipedia.org/wiki?curid=5385290" title="Wombatokształtne">
Wombatokształtne

Wombatokształtne (Vombatiformes) – podrząd ssaków z rzędu dwuprzodozębowców (Diprotodontia). 
Zasięg występowania.
Podrząd obejmuje gatunki występujące w Australii.
Podział systematyczny.
Do podrzędu należą następujące występujące współcześnie rodziny:
Opisano również rodziny wymarłe:

</doc>
<doc id="5385291" url="https://pl.wikipedia.org/wiki?curid=5385291" title="Virginia Capers">
Virginia Capers

Eliza Virginia Capers znana jako Virginia Capers (ur. 22 września 1925 w Sumter, zm. 6 maja 2004 w Los Angeles) – amerykańska aktorka i piosenkarka. Zdobywczyni nagrody Tony w 1974 roku za pierwszoplanową rolę kobiecą w musicalu "Raisin". 
Kariera.
Studiowała na Uniwersytecie Howarda, następnie kształciła się w śpiewie w Juilliard School na Manhattanie. W tym czasie występowała w teatrze żydowskim. Zatrudniona została też w zespole Abe’a Lymana i brała udział w jego programach radiowych i trasach koncertowych. Pod koniec lat 50. grała w broadwayowskich produkcjach: musicalu "Jamaica" (zastępowała Adelaide Hall) i "Saratoga", musicalu Harolda Arlena i Johnny’ego Mercera z 1959 roku. Szczytowym osiągnięciem jej kariery było zdobycie nagrody Tony w 1974 roku za rolę Leny Younger w musicalu "Raisin", muzycznej wersji "A Raisin in the Sun". 
W branży filmowej często odgrywała role sędziów, pielęgniarek i innych profesjonalistów, ale także stereotypowe dla swojej postury role dominującej matki lub wynajętej służącej. W telewizji występowała od lat 60. XX wieku. Uznanie i rozpoznawalność przyniosły jej role w serialach dramatycznych ("Daniel Boone", "Mannix", "Knot's Landing", "ER", "Have Gun", "Will Travel") i komediowych ("Evening Shade", "Fresh Prince of Bel-Air", "The Hughleys"). Za rolę w "Mannix" nominowana była do nagrody Emmy. 
Jej najbardziej znane role w filmach to Mama Holiday w "Lady Sings the Blues" (1972), u boku Diany Ross, i pielęgniarki Sparrow w filmie "Wolny dzień Ferrisa Buellera" (1986). Występowała także w "The Toy" oraz "What's Love Got to Do With It". 
Capers założyła Lafayette Players, teatr dla czarnoskórych aktorów w Los Angeles. Uhonorowana była nagrodami National Black Theatre Festival Living Legend Award, Paul Robeson Pioneer Award oraz NAACP's Image Award.
Życie prywatne.
Urodziła się 22 września 1925 roku w Sumter, w Karolinie Południowej. 
Zmarła 6 maja 2004 roku w Los Angeles z powodu zapalenia płuc. Miała brata i syna. 

</doc>
<doc id="5385292" url="https://pl.wikipedia.org/wiki?curid=5385292" title="Luis Díaz">
Luis Díaz



</doc>
<doc id="5385294" url="https://pl.wikipedia.org/wiki?curid=5385294" title="Luis Diaz">
Luis Diaz



</doc>
<doc id="5385297" url="https://pl.wikipedia.org/wiki?curid=5385297" title="Żółty Wiadukt w Gdańsku">
Żółty Wiadukt w Gdańsku

Żółty Wiadukt w Gdańsku (niem. "Olivaer Tor Brücke") – wiadukt nad torami kolejowymi w Śródmieściu Gdańska, nazywany również Wiaduktem Bramy Oliwskiej. Pierwotnie drogowy, obecnie pieszo-rowerowy. Żółty kolor zyskał dzięki instalacji artystycznej z czasów PRL.
Opis obiektu.
Wiadukt łączy Wielką Aleję z ul. Jana z Kolna, ponad torami kolejowymi. Zbudowany został w 1907 roku w miejscu istniejących wówczas jeszcze fortyfikacji Bramy Oliwskiej. Relikty tych fortyfikacji zostały wykorzystane do budowy schodów prowadzących z wiaduktu na ulicę Jana z Kolna. Stalowa konstrukcja wiaduktu składa się z dwóch kratowych łuków, wyprodukowanych w hucie Friedenshütte w Nowym Bytomiu, a scalonych na miejscu. Po II wojnie światowej ruch kołowy po obiekcie odbywał się tylko z kierunku ul. Jana z Kolna. Przęsła zostały podwyższone w 1968 roku w związku z elektryfikacją linii kolejowej. W 2005 roku znajdował się już w złym stanie technicznym, przez co wprowadzono ograniczenie nośności do 3,5 tony i przeprowadzono doraźne naprawy. W 2008 roku został zamknięty dla ruchu ze względu na pogarszający się stan techniczny, wyremontowany w 2012 roku i eksploatowany odtąd jako kładka pieszo-rowerowa. Ruch kołowy odbywa się na wzniesionym obok nowym wiadukcie w ciągu ul. Popiełuszki.
Instalacja artystyczna.
W czasach PRL wiadukt był uznawany za obiekt o znaczeniu strategicznym, przez co pomalowany był na maskujący kolor popielaty. W 1979 roku absolwent ASP w Gdańsku, Grzegorz Boros doprowadził do pomalowania go na jaskrawy kolor żółty w ramach instalacji artystycznej „Odkrycie Mostu”. Drugim elementem instalacji była tablica z treścią w językach polskim, angielskim i rosyjskim: Odkrycie Mostu. Most zawsze służył integracji, umożliwiał łączenie ludzi oraz ich kultur. Użycie koloru jako środka artystycznego czyni ten fragment rzeczywistości obiektem artystycznym. Przywraca mostowi jego metaforyczne znaczenie. Grzegorz Boros. Studenci Miastu, Gdańsk dnia 25 VI 1979 r.
Według słów autora, miał być to sprzeciw wobec szarzyzny życia codziennego. Pierwotnie Boros chciał w ramach happeningu oczyścić z zabrudzeń budynki Stoczni Gdańskiej, władze jednak nie wydały na to zgody. Z tego powodu zainteresował się leżącym nieopodal stoczni wiaduktem. Pierwsza tablica została skradziona w latach 80. XX wieku; nową, o treści w językach polskim i angielskim, zainstalowano w 2012 roku. W tym też roku przed wiaduktem wyeksponowano na cokole dźwigar podporowy, który został wymieniony na nowy. Widnieje na nim oryginalna tablica „zakaz fotografowania”, jakimi kiedyś oznaczano m.in. wiadukty.

</doc>
<doc id="5385299" url="https://pl.wikipedia.org/wiki?curid=5385299" title="Kreml niżnonowogrodzki">
Kreml niżnonowogrodzki

Kreml niżnonowogrodzki () – twierdza w historycznym centrum Niżnego Nowogrodu i jego najstarszej części, główny kompleks społeczno-polityczny, historyczny i artystyczny miasta. Oficjalna rezydencja Pełnomocnika Prezydenta Rosji w Nadwołżańskim Okręgu Federalnym, Gubernatora Obwodu Niżnego Nowogrodu i Burmistrza Niżnego Nowogrodu. 
Znajduje się na prawym wysokim brzegu, u zbiegu rzek Wołgi i Oki. Północno-zachodnia część Kremla schodzi prawie do podnóża zboczy, południowo-wschodnia część góruje nad placem Minina i Pożarskiego, południowo-zachodnia część wznosi się nad dawną rzeką Pochajna i Placem Jedności Narodowej.
Historia.
Za Iwana III Niżny Nowogród był miastem granicznym, miał stałą armię i służył jako miejsce zborów wojskowych podczas działań Księstwa Moskiewskiego przeciwko Chanatowi Kazańskiemu. W celu wzmocnienia obrony miasta rozpoczęto prace przy budowie murów twierdzy. Początkiem budowy kamiennego Kremla w Niżnym Nowogrodzie było położenie w 1508 roku w górnej części miasta Wieży Kłodowskiej. Główne prace przy budowie Kremla prowadzono pod kierunkiem wysłanego z Moskwy architekta Pietro Francesco (Peter Fryazin). W XVI w. Kreml był wielokrotnie oblegany i atakowany przez Tatarów Kazańskich (w 1521 i 1536 r.), nigdy jednak nie poddał się wojskom oblegającym. 
W 1611 r. wódz ziemski Kuźma Minin zaczął nawoływać mieszczan do walki wyzwoleńczej. Poparła go w tym rada miejska Niżnego Nowogrodu, dowódcy wojskowi i duchowieństwo. Po jego przemówieniu postanowiono zorganizować spotkanie mieszkańców Niżnego Nowogrodu. Mieszczanie najpierw bronili nabożeństwa w katedrze Spaso-Preobrażeńskiej na Kremlu. Następnie Minin z kruchty kościoła św. Jana Chrzciciela, w pobliżu Wieży Iwanowskiej na Kremlu, zaapelował do ludu z apelem o walkę wyzwoleńczą przeciwko polskim najeźdźcom okupującym Moskwę. Ludzie przyjęli słowa starszego. Mieszkańcy nie ograniczali się do dobrowolnych datków i podpisali „umowę” o oddaniu milicji części swojego majątku.
Po zebraniu funduszy Minin poruszył kwestię wyboru dowódcy wojskowego milicji ludowej. Książę Dmitrij Pożarski stał się taką osobą. Pod jego dowództwem milicja ruszyła do Moskwy, by wyzwolić ją od Polaków.
W styczniu 1714 r. Piotr I utworzył gubernię niżnonowogrodzką. Od tego czasu Kreml stał się centrum administracyjnym prowincji Niżny Nowogród i centrum Niżnego Nowogrodu.
Za panowania Katarzyny II w latach 1785-1790 przeprowadzono remont Kremla, podczas którego rozebrano dach leżący na blankach muru. W rezultacie pod wpływem opadów atmosferycznych mur murów zaczął się stopniowo zapadać. Rozebrano zewnętrzne obwarowania wieży głównej, aw latach 1834-1837 zasypano fosę, co obniżyło wysokość Kremla o około 4 metry. Jednocześnie dolne kondygnacje baszt znajdowały się pod ziemią, co prowadziło do ich zalewania wodami gruntowymi i stopniowego niszczenia. W tym samym czasie cały Kreml został pobielony, a jego dachy przemalowane na czerwono.
Kiedy rozpoczęła się Wojna Ojczyźniana 1812 r., Z murów Kremla wyruszyła nowa milicja z Niżnego Nowogrodu. W tym czasie Kreml nie był budowlą obronną, ale w 1894 r. Rozpoczęto odbudowę Wieży Dmitrowskiej. Autorem projektu i kierownikiem odbudowy był architekt Nikołaj Sułtanow. Poinstruowano go, aby przerobił go na muzeum sztuki i historii. Aby to zrobić, konieczne było przywrócenie wieży do jej wiodącej pozycji na Kremlu. Muzeum zostało otwarte w 1896 roku. W tym samym czasie Wieża Dmitrievskaya ponownie bardzo się zmieniła, uzyskując wygląd niezwykły dla Kremla w Niżnym Nowogrodzie. Na szczycie dachu umieszczono dwugłowego orła – herb Imperium Rosyjskiego. Cały Kreml został ponownie całkowicie wybielony.
Aby dostać się na Kreml, od strony ulicy Rożdiestwienskiej, w 1896 roku zbudowano kolejkę linową. Z jego pomocą zwiedzający wspięli się z kościoła Jana Chrzciciela na teren twierdzy. Ale istniał stosunkowo krótko. W 1926 r. Kolejka linowa została zamknięta, ponieważ wzdłuż Kongresu Zełenskiego zbudowano linię tramwajową, łączącą ulicę Rozdiestwienską i Bolszaję Pokrowską.
Wraz z dojściem do władzy bolszewików na Kremlu w Niżnym Nowogrodzie zaszły istotne zmiany. Został ponownie przemalowany na czerwono, a dachy na wieżach stały się zielone. Z Wieży Dmitrowskiej usunięto dwugłowego orła; zamiast tego umieszczono flagę ZSRR. Zburzono także Sobór Przemienienia Pańskiego – na jego miejscu wzniesiono Dom Sowietów.
W latach 1935-1937 nad Kremlem zawisło nowe zagrożenie. Władze zdecydowały się na rozbudowę Placu Sowieckiego, w związku z czym konieczne było wyburzenie części muru, aw szczególności Wieży Dmitrowskiej. Jednak wybuch II wojny światowej uniemożliwił realizację tego planu. 22 czerwca 1941 r. Na Kremlu odbyło się posiedzenie Gorkiego Komitetu Obwodowego. Kreml zajmował wówczas znaczące miejsce w obronie Gorkiego. W czasie wojny rozebrano dachy wieży Tajnickiej, Północnej i Strażniczej, a na górnych platformach zainstalowano przeciwlotnicze karabiny maszynowe. Tak więc twierdza chroniła przestrzeń powietrzną miasta przed niemieckimi samolotami. Niemieccy piloci próbowali zbombardować most Kanawiński, ale po drodze napotkali ogień przeciwlotniczy Kremla.
30 stycznia 1949 r. Rada Ministrów RFSRR wydała dekret o odbudowie Kremla, który był częścią planu ogólnej poprawy miasta Gorki. 8 maja 1975 r. Na Kremlu uroczyście otwarto wystawę „Mieszkańcy miasta Gorki na froncie”, poświęconą pamięci o wyzysku robotniczym mieszkańców miasta Gorki podczas II wojny światowej.
Po rozpadzie Związku Radzieckiego w 1991 roku prace konserwatorskie ustały. Około 2005 roku mur Kremla spowodował niebezpieczne pęknięcia w kilku miejscach. Ponadto w wielu miejscach mur kruszył się, porastał mchami i porostami.
Wykorzystanie twierdzy jako miejsca wycieczek również pogorszyło się w ostatnich dziesięcioleciach. Mała brama między wieżą Tajnicką a wieżą Północną została zamurowana bez śladu od wewnątrz i zamknięta od zewnątrz. Całe wieże zajmowały organizacje zewnętrzne: służba gospodarcza, placówka Wiecznego Płomienia, klub rekonstruktorów. W wielu niszach muru Kremla wykonano przeszklenia, otwarto pawilony handlowe do sprzedaży pamiątek, zwane „Miastem Mistrzów”. Do 2020 roku sklepy z pamiątkami znajdowały się również w przejściu Wieży Dmitrievskaya. Teraz znajdują się w aneksie w pobliżu wieży Iwanowskiej i wieży Zegarowej.
W 2012 roku przeprowadzono przebudowę Wieży Zachatskiej, po której zamknięto pierścień murów Kremla. W tym samym czasie na terenie Kremla, obok istniejącego Zgromadzenia Ustawodawczego Obwodu Niżnego Nowogrodu, powstał kolejny budynek rządowy.
W 2021 roku rozpoczęto zakrojone na szeroką skalę prace doraźne i remonty dekoracyjne samej twierdzy, które zbiegły się w czasie z 800-leciem miasta. W tym samym dniu rocznicowym na terenie Kremla otwarto model z brązu „Historyczny obraz Niżnego Nowogrodu na początku XX wieku”, który przedstawia Kreml w Niżnym Nowogrodzie oraz 480 istniejących i utraconych budynków historycznych.
Linki zewnętrzne.
Strona na oficjalnej stronie Muzeum-Rezerwatu Historyczno-Architektonicznego Niżny Nowogród

</doc>
<doc id="5385301" url="https://pl.wikipedia.org/wiki?curid=5385301" title="Wołkowce (Białoruś)">
Wołkowce (Białoruś)

Wołkowce (, "Woukaucy"; , "Wołkowcy") – wieś na Białorusi, w obwodzie grodzieńskim, w rejonie lidzkim, w sielsowiecie Berdówka, przy linii kolejowej Mołodeczno – Lida.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Lida. Były wówczas własnością m.in. Zachwatowiczów, którym zostały skonfiskowane przez rząd carski po powstaniu styczniowym.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Lida.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5385306" url="https://pl.wikipedia.org/wiki?curid=5385306" title="Żenia Wasylkiwśka">
Żenia Wasylkiwśka

Żenia Wasylkiwśka, (ur. 6 stycznia 1929 w Kowlu, zm. 25 kwietnia 2021 w Waszyngtonie) – ukraińska poetka i tłumaczka, krytyczka literacka, członkini grupy nowojorskiej.
Biografia.
Urodziła się 1929 roku w Kowlu. Wasylkiwska opuściła Ukrainę w 1944 roku. Najpierw mieszkała w austriackim mieście Linz, gdzie ukończyła szkołę średnią. W 1951 roku przeniosła się do Stanów Zjednoczonych, gdzie zamieszkała w Nowym Jorku.
Uzyskała dyplom z filologii na Uniwersytecie Columbia. Wkrótce uzyskała doktorat z filozofii, broniąc pracę dyplomową o francuskim poecie Saint-John Perse. W 1968 roku wyszła za mąż za C.F. Osgood.
Po ukończeniu studiów uczyła języka francuskiego w różnych instytucjach edukacyjnych, a później pracowała jako konsultant polityczny rządu USA.
Publikowała swoje utwory nowojorskim New Poetry w 1961 i 1962 roku, opublikowała zbiór oryginalnych wierszy „Short Distances” (1959), a także opublikowane przekłady autorów głównie francuskich (poezja Jacquesa Prevera, „Antygona” Jeana Anouilha itp.). Mieszkała w Północnej Wirginii. Wiersze Wasylkiwskiej znalazły się we wszystkich trzech wydanych wówczas antologiach poetów grupy nowojorskiej.
Zmarła z przyczyn naturalnych 25 kwietnia 2021 roku w Waszyngtonie.

</doc>
<doc id="5385318" url="https://pl.wikipedia.org/wiki?curid=5385318" title="Mistrzostwa Świata w Hokeju na Lodzie 2023">
Mistrzostwa Świata w Hokeju na Lodzie 2023

87. Mistrzostwa Świata w Hokeju na Lodzie 2023 organizowane przez IIHF odbędą się w Finlandii oraz na Łotwie. Miastami goszczącymi najlepsze reprezentacje świata będą Tampere i Ryga. Turniej elity rozegrany zostanie w dniach 12–28 maja 2023 roku. Zawody będą jednocześnie kwalifikacją do następnego turnieju. Po raz pierwszy w historii w Mistrzostwach Świata w hokeju na lodzie rywalizować będzie reprezentacja Indonezji. Natomiast po 10 latach przerwy do zmagań światowych powróci reprezentacja Mongolii.
Elita.
Turniej będzie rozgrywany w dniach od 12 do 28 maja 2023 roku w fińskim Tampere oraz łotewskiej Rydze. Weźmie w nim udział 16 najlepszych drużyn świata.
Początkowo zmagania elity miał przeprowadzić rosyjski Petersburg, lecz z powodu inwazji wojsk rosyjskich na Ukrainę, turniej został odebrany pierwotnemu organizatorowi. Na corocznym kongresie IIHF podjęto decyzję, iż zawody elity przeprowadzą wyżej wymienione miasta.
W tej części mistrzostw system rozgrywania meczów był inny niż w niższych dywizjach. Najpierw wszystkie drużyny uczestniczyły w fazie grupowej, w której były podzielone na dwie 8-zespołowe grupy. Cztery czołowe drużyny z każdej grupy automatycznie zakwalifikowały się do fazy pucharowej ukierunkowanej na wyłonienie mistrza świata. Ostatnie zespoły z obu grup zostały zdegradowane do Dywizji I Grupy A.
W turnieju elity wezmą udział następujące reprezentacje:
Dywizja I.
Grupa A Dywizji I jest drugą klasą mistrzowską, z której dwie pierwsze drużyny uzyskały awans do Elity, a ostatni zespół został zdegradowany do Grupy B Dywizji I. Grupa B Dywizji I stanowi trzecią klasę mistrzowską. Jej zwycięzca awansował do Dywizji I Grupy A, zaś ostatnia drużyna spadła do Dywizji II Grupy A.
Grupa A.
Mistrzostwa Świata Dywizji I Grupy A zostaną rozegrane w dniach od 29 kwietnia do 5 maja 2023 roku w brytyjskim Nottingham.
Tabela końcowa turnieju
    = awans do elity    = utrzymanie w I dywizji grupie A    = spadek do I dywizji grupy B
Grupa B.
Mistrzostwa Świata Dywizji I Grupy B zostaną rozegrane w dniach od 23 do 29 kwietnia 2023 roku w stolicy Estonii Tallinnie.
Tabela końcowa turnieju
    = awans do I dywizji grupy A    = utrzymanie w I dywizji grupie B    = spadek do II dywizji grupy A
Dywizja II.
Grupa A Dywizji II jest czwartą klasą mistrzowską, z której pierwsza drużyna uzyskała awans do Dywizji I Grupy B, a ostatni zespół został zdegradowany do Grupy B Dywizji II. Grupa B Dywizji II stanowi piątą klasę mistrzowską. Jej zwycięzca awansował do Dywizji II Grupy A, zaś ostatnia drużyna spadła do Dywizji III.
Grupa A.
Mistrzostwa Świata Dywizji II Grupy A zostaną rozegrane w dniach od 16 do 22 kwietnia 2023 roku w Madrycie, stolicy Hiszpanii.
Tabela końcowa turnieju
     = awans do I dywizji grupy B     = spadek do II dywizji grupy B
Grupa B.
Mistrzostwa Świata Dywizji II Grupy B zostaną rozegrane w dniach od 17 do 23 kwietnia 2023 roku w tureckim Stambule.
Tabela końcowa turnieju
     = awans do II dywizji grupy A     = spadek do III dywizji
Dywizja III.
Dywizja III jest szóstą klasą mistrzowską. Została podzielona na dwie grupy. Zwycięzca Grupy A uzyska awans do Dywizji II Grupy B, natomiast najsłabsza drużyna spadnie do Dywizji III Grupy B. Z kolei najlepsza drużyna z Grupy B uzyska awans do Grupy A, a najsłabsza drużyna spadnie do nowo utworzonej Dywizji IV.
Grupa A.
Mistrzostwa Świata Dywizji III Grupy A zostaną rozegrane w dniach od 17 do 23 kwietnia 2023 roku w południowo afrykańskim Kapsztadzie.
Tabela końcowa turnieju
     = awans do II dywizji grupy B     = spadek do III grupy B dywizji
Grupa B.
Mistrzostwa Świata Dywizji III Grupy B zostaną rozegrane w dniach od 27 lutego do 5 marca 2023 roku w Sarajewie, w stolicy Bośnii i Hercegowiny.
Tabela końcowa turnieju
     = awans do III dywizji grupy A     = spadek do IV dywizji
Dywizja IV.
Dywizja IV to najniższa klasa mistrzowska, której zwycięzca uzyska awans do Dywizji III Grupy B. Mistrzostwa Świata Dywizji IV zostaną rozegrane w dniach od 23 do 26 marca 2023 roku w Ułan Bator, stolicy Mongolii.
Tabela końcowa turnieju
     = awans do III dywizji grupy B

</doc>
<doc id="5385321" url="https://pl.wikipedia.org/wiki?curid=5385321" title="Biblioteka George’a Peabody’ego">
Biblioteka George’a Peabody’ego

Biblioteka George’a Peabody’ego – biblioteka związana z Uniwersytetem Johnsa Hopkinsa, której zbiory pochodzą głównie z XIX wieku. Była ona wcześniej biblioteką muzycznego Instytutu Peabody’ego w Baltimore, a znajduje się na kampusie Peabody’ego w West Mount Vernon Place, w sąsiedztwie historycznego centrum Mount Vernon-Belvedere, na północ od śródmieścia Baltimore. Przeglądanie zbiorów jest ogólnodostępne, zgodnie z celem baltimorskiego kupca i filantropa George’a Peabody’ego, który chciał stworzyć bibliotekę „z bezpłatnym dostępem dla wszystkich, którzy pragną zajrzeć”.
Historia.
Biblioteka została ufundowana przez George’a Peabody’ego, żyjącego w latach 1795–1869. Peabody w czasie wojny z 1812 roku służył w milicji broniącej Baltimore przed atakiem Brytyjczyków. Następnie w drugiej i trzeciej dekadzie XIX wieku, będąc przedsiębiorcą zajmującym się handlem, stał się jednym z zamożniejszych obywateli Baltimore, a w lutym 1857 roku przekazał 300 tysięcy dolarów jako kapitał początkowy dla Instytutu Peabody’ego. Początkowo planowano otwarcie instytutu na rok 1860, jednakże dokonanie tego uniemożliwiały walki toczące się w sąsiednim stanie, będące częścią wojny secesyjnej. Opóźnienie wywołane przez walki spowodowało odwleczenie otwarcia instytutu o 6 lat. Ostateczne otwarcie nastąpiło w 1866 roku. Zarówno pierwszy bibliotekarz Biblioteki George’a Peabody’ego, John Morris, jak i Rada Biblioteczna, której przewodził George Pendleton Kennedy, wykorzystali ten czas na badanie i katalogowanie zbiorów największych bibliotek amerykańskich i europejskich. Morris stworzył listę 50 000 książek i czynnie dążył do ich uzyskania, niezależnie od trudności i kosztów. Praktyka ta okazała się wielkim sukcesem i była kontynuowana przez następcę Morrisa, Nathaniela Holmesa Morrisona. Jako asystent Morrisona, naukowiec Philip Reese Uhler rozszerzył tę praktykę o teksty naukowe, poprzez poszukiwanie porad ekspertów z kilku dziedzin naukowych. Taka forma tworzenia zbiorów stała się standardem w bibliotekach akademickich. 
Kiedy biblioteka została otwarta, Peabody zadedykował jej pierwszą część, skrzydło zachodnie Instytutu Peabody’ego, obywatelom Baltimore jako wyraz wdzięczności za ich życzliwość i gościnność. Instytut został zaplanowany tak, aby być centrum kulturowym Baltimore, z planami budowy galerii sztuki, szkoły muzycznej, prowadzenia wykładów otwartych, oraz nagród wartościowych, takich jak złote medale znane jako „Nagrody Peabody’ego” dla absolwentów trzech znajdujących się w tamtym czasie szkół średnich w Baltimore, z najlepszymi wynikami w nauce. W planach znajdowało się również otwarcie biblioteki dla pracowników naukowych, którą w latach 1876–1878 przeniesiono do wschodniego skrzydła budynku.
Obecna struktura biblioteki we wschodnim skrzydle została zaprojektowana przez znanego lokalnego architekta Edmunda G. Linda i otwarta dla publiczności w 1878 roku. Biblioteka była częścią Instytutu Peabody’ego do 1967 roku, kiedy została przekazana na rzecz miasta Baltimore i stała się oddziałem leżącej nieopodal Wolnej Bilioteki Enocha Pratta. W 1982 roku została przekazana na rzecz Uniwersytetu Johnsa Hopkinsa i została częścią Zbiorów Specjalnych Biblioteki Eisenhowera na kampusie Homwood i częścią Bibliotek Sheridan na Uniwersytecie Johnsa Hopkinsa, co wynika z faktu że Instytut Peabody’ego jest powiązany z tym uniwersytetem.
Zbiory.
Główna kolekcja odzwierciedla szerokie spektrum zainteresowań, ale skupia się na XIX wieku, zgodnie z pragnieniem Peabody’ego, by była ona „dobrze wyposażona w każdy dział wiedzy i najbardziej uznaną literaturę”. Zbiory biblioteczne, w skład których wchodzi 300 000 wolumenów jest szczególnie zasobny w dzieła religijne oraz z dziedziny sztuki brytyjskiej, architektury, topografii i historii; amerykańskiej historii, biografii i literatury; języków i literatury romańskiej; historii nauki i geografii; odkryć i turystyki. Wśród najważniejszych zbiorów w posiadaniu biblioteki wymienić można pierwsze wydania Edgara Allana Poe, Nathaniela Hawthorne’a, Hermana Melville’a, czy H. L. Menckena. Do zbiorów należy również 28-tomowa encyklopedia Diderota, wczesne wydania "Don Kichota", mapy stanu Maryland i Baltimore, folio historii naturalnej czy pierwsze wydanie "O powstaniu gatunków" Darwina.
Budynek.
Wnętrze budynku jest często określane jako jedna z najpiękniejszych bibliotek na świecie. Budynek – ukończony w 1878 roku – został zaprojektowany przez baltimorskiego architekta Edmunda G. Linda we współpracy z pierwszym rektorem biblioteki, Nathanielem H. Morrisonem, który określił projekt jako „katedra książek”. Na zachwycające wizualnie, monumentalne neogreckie wnętrze składa się atrium, wznoszące się na wysokość ponad 18 metrów ponad czarno-białą marmurową podłogę, otoczone pięcioma poziomami ozdobnych poręczy wykonanych z czarnego żeliwa oraz pozłacane kolumny, pomiędzy którymi znajdują się okazałe zbiory ksiąg. W latach 2002–2004 biblioteka przeszła renowację o wartości 1 miliona dolarów.
Wydarzenia prywatne.
Biblioteka George’a Peabody’ego służy za miejsce wydarzeń. Opłaty pobierane za organizację wydarzeń pomagają wspierać zbiory, usługi i programy biblioteki.

</doc>
<doc id="5385322" url="https://pl.wikipedia.org/wiki?curid=5385322" title="Język mwane">
Język mwane



</doc>
<doc id="5385323" url="https://pl.wikipedia.org/wiki?curid=5385323" title="Język muane">
Język muane



</doc>
<doc id="5385326" url="https://pl.wikipedia.org/wiki?curid=5385326" title="Plac Sindagma">
Plac Sindagma



</doc>
<doc id="5385330" url="https://pl.wikipedia.org/wiki?curid=5385330" title="Bystrzyk różowy">
Bystrzyk różowy

Bystrzyk różowy, różowa tetra ("Hyphessobrycon rosaceus") – gatunek słodkowodnej ryby kąsaczokształtnej z rodziny kąsaczowatych (Characidae).
Występowanie.
Ameryka Południowa: Paragwaj, Essequibo, Surinam i Corantijn.
Charakterystyka.
Różowa tetra ma brunatnoczerwone ciało ze srebrzystym połyskiem z wyjątkiem płetwy grzbietowej, która może być czarna oraz płetwy ogonowej piersiowej i brzusznej, która jest różowoczerwona. Płetwa odbytowa jest różowa z czarnym brzegiem i białym zakończeniem. Dorasta do 4 cm długości. 

</doc>
<doc id="5385333" url="https://pl.wikipedia.org/wiki?curid=5385333" title="Centrum Obrony Praw Człowieka „Wiosna”">
Centrum Obrony Praw Człowieka „Wiosna”



</doc>
<doc id="5385336" url="https://pl.wikipedia.org/wiki?curid=5385336" title="Anamastigona cypria">
Anamastigona cypria

Anamastigona cypria – gatunek dwuparca z rzędu Chordeumatida i rodziny Anthroleucosomatidae. Endemit Cypru.
Taksonomia.
Gatunek ten opisany został po raz pierwszy w 2016 roku przez Bojana Waglińskiego i Siergieja Gołowacza na łamach „European Journal of Taxonomy”. Jako lokalizację typową wskazano Pediaios w cypryjskim dystrykcie Nikozja. Epitet gatunkowy oznacza „cypryjska”.
W obrębie rodzaju "Anamastigona" takson ten tworzy grupę gatunków z podobnymi "A. strasseri" i "A. terraesanctae".
Morfologia.
Samce osiągają od 7,2 do 9,2 mm długości, od 0,75 do 0,8 mm szerokości i od 0,6 do 0,65 mm wysokości, a ich ciało zbudowane jest z 30 segmentów. Jedyna zmierzona samica była okazem niekompletnym, o ciele złożonym z 25 lub 26 segmentów, szerokim na 0,95 mm i wysokim na 0,75 mm. Ubarwienie ciała jest brązowe do czarnego, marmurkowane, z jaśniejszymi sternitami i odnóżami. Oskórek jest gładki, tylko po grzbietowej stronie pleurotergitów bardzo delikatnie rowkowany.
Głowa jest szersza od drugiego segmentu tułowia i ma porośnięte krótkimi, grubymi szczecinkami ciemię, czoło, wargę górną i kotwiczki żuwaczkowe. Czułki są dwukrotnie dłuższe od głowy. Pola oczne mają od 20 do 24 omatidiów rozmieszczonych w ośmiu szeregach. Na brzegu wargi górnej leżą trzy małe, zaokrąblone ząbki. Gnatochilarium cechuje się dużym, szerokim, niemal w połowie tak długim jak pieńki, w zarysie niemal trójkątnym przedbródkiem. Segment szyjny pozbawiony jest rowka środkowego. Krótki, szeroki, z tyłu ścięty z prostą do słabo zaokrąglonej krawędzią doogonową epiprokt ma parę długich szczecinek pośrodku i szereg siedmiu krótkich szczecinek w części dystalnej. Na każdym paraprokcie rosną trzy długie szczecinki krawędziowe. Półeliptyczny hipoprokt również ma trzy długie szczecinki krawędziowe.
Odnóża siódmej pary mają stopę w przybliżeniu dwukrotnie dłuższą niż postfemur i goleń razem wzięte, a odnóża dziesiątej pary mają na biodrze niewielki guzek wystający z otworu gruczołowego.
Samiec ma dwie pary nóżek kopulacyjnych (gonopodów). Przednie gonopody zrośnięte są częściami dosiebnymi. Ich gałęzie boczne podzielone są w odsiebnych częściach na dwa zwężające się i zakrzywione doogonowo wyrostki każda. Przedni z nich jest mniejszy niż tylny. Pośrodkowa część blaszkowata gonopodów przednich jest gęsto pokryta długimi, szczecinkopodobymi filamentami. Kolpokoksyty przednich gonopodów w częściach nasadowych otoczone są prawie trójkątnymi zagłębieniami, a w częściach wierzchołkowych zakończone są blaszkowatymi wyrostkami. Tylne gonopody są zredukowane. Ich smukłe i miękkie kolpokoksyty są umieszczone blisko siebie, a wyraźnie dłuższe angiokoksyty są pociągłe, dość grube, nieco zwężające się i przedwierzchołkowo zaopatrzone w cienki, doogonowo zakrzywiony wyrostek hakowaty z powierzchnią doogonową porośniętą mikroskopowymi łuskami i kilkoma szczecinkami. Pozostałości telopoditów są dość wydatne, płatowate, umieszczone doogonowo-bocznonasadowo.
Samica ma zbiornik nasienny podzielony na mniejszą i w miarę prostą rurkę środkową oraz większą i nieco zakrzywioną rurkę tylną. Jej zwarta, pudełkowata wulwa ma wieczko z płytko rozdwojonym szczytem oraz równą mu rozmiarami torebkę kopulacyjną z wąskim otworem umieszczonym głównie wierzchołkowo.
Ekologia i występowanie.
Wij palearktyczny, endemiczny dla Cypru, znany tylko z dystryktu Nikozja. Podawany jest m.in. z pasma Troodos. Bytuje w ściółce mieszanych lasów sosnowych oraz zagajników eukaliptusów. 

</doc>
<doc id="5385338" url="https://pl.wikipedia.org/wiki?curid=5385338" title="Jezioro Spólne">
Jezioro Spólne

Jezioro Spólne (także: "Spilno-Koseniec" lub "Wspólne") – jezioro w Polsce, w województwie lubelskim, w powiecie włodawskim, na terenie rezerwatu przyrody Żółwiowe Błota.
Położenie.
Akwen położony jest na zachód od jeziora Perespa, od którego oddziela je bagno Zawłocze i na południe od wsi Żłobek w gminie Włodawa, pośród lasów i terenów zabagnionych.
Morfometria.
Spilno-Koseniec to zespół dwóch płytkich jezior połączonych wąską cieśniną. Spilno ma powierzchnię 77,7, hektara, a Koseniec 32,6 hektara, czyli łącznie akwen ma 110,3 hektara. Z zespołu wypływa rzeka Tarasinka. Najgłębsze miejsce Spilnego to 2,25 metra, a Koseńca 4,2 metra. Brzegi są w większości zarośnięte i niedostępne, jedynie na niewielkich skrawkach linii brzegowej występują piaski.
Przyroda.
Szata roślinna akwenów i ich otoczenia jest zróżnicowana. Występują tu klasy "Lamnetea", "Potamogetonetea" oraz "Phragmitetea". Na terenach zabagnionych dominują turzycowiska ze związku "Magnocaricion elatae" (głównie zespoły "Caricetum elatae" i "Caricetum gracilis"). Na zachód od jeziora wykształciły się torfowiska przejściowe z klasy "Scheuchzerio-Caricetea fuscae". W otoczeniu rosną olsy z klasy "Alnetea glutinosae" oraz różne typy borów z klasy "Vaccinio-Piceetea".

</doc>
<doc id="5385339" url="https://pl.wikipedia.org/wiki?curid=5385339" title="Maya Soetoro-Ng">
Maya Soetoro-Ng

Maya Kasandra Soetoro-Ng (ur. 15 sierpnia 1970 w Dżakarcie) – indonezyjsko-amerykańska badaczka, siostra przyrodnia Baracka Obamy.
Życiorys.
Wczesne Życie.
Urodziła się w katolickim szpitalu Saint Carolus Hospital w Dżakarcie jako córka amerykańskiej antropolog Ann Dunham i indonezyjskiego biznesmena Lolo Soetoro. Jej matka miała szwajcarskie, niemieckie, irlandzkie, szkockie, walijskie i angielskie korzenie. Jej bratem przyrodnim jest 44. Prezydent Stanów Zjednoczonych, Barack Obama. Mówi, że została nazwana na cześć amerykańskiej poetki, Mayi Angelou.
Soetoro-Ng i Obama spędzili razem kilka lat w Indonezji i na Hawajach, zanim jej matka zdecydowała się wrócić z nią do Indonezji. Jej rodzice rozwiedli się w 1980, a jakiś czas potem jej ojciec ponownie się ożenił, z tego małżeństwa Maya ma dwójkę przyrodniego rodzeństwa, Yusufa (ur. 1981) i Rahayu (b. 1984).
Podczas kiedy Maya mieszkała w Indonezji jej matka uczyła ją w domu. W latach 1981-1984, Maya uczęszczała do międzynarodowej szkoły w Dżakarcie. Podobnie jak Obama, Maya powróciła na Hawaje i uczęszczała do prywatnej szkoły w Honolulu, którą ukończyła w 1988.
Kariera.
Soetoro-Ng jest obecnie specjalistą wydziałowym w Spark M. Matsunaga Institute for Peace and Conflict Resolution, który ma siedzibę w College of Social Sciences na Uniwersytecie Hawajskim w Manoa, a także konsultantem Programu Liderów Fundacji Obamy: Asia-Pacific. Dr Soetoro-Ng prowadzi kursy na temat: edukacji dla pokoju, historii ruchów pokojowych oraz przywództwa na rzecz zmian społecznych. Nadzoruje również staże dla studentów, którzy studiują na kierunku Peace Studies i koordynuje programy nauczania społeczności i usług globalnych instytutu.
Kampanie prezydenckie Obamy.
W maju 2007 Soetoro-Ng ogłosiła, że będzie pomagać Obamie w jego kampanii prezydenckiej i wzięła dwa miesiące wolnego, aby prowadzić dla niego kampanię. Brała udział w Narodowej Konwencji Demokratów w 2008 roku, gdzie krótko opowiedziała o dorastaniu ze swoim bratem i wprowadziła na scenę azjatycko-amerykańską obecność.
Soetoro-Ng opowiedziała także krótko o osiągnięciach administracji Obamy na Narodowej Konwencji Demokratów 2012 w Charlotte w Północnej Karolinie, dzieląc podium ze starszym bratem Pierwszej Damy Michelle Obamy, byłym trenerem męskiej drużyny koszykówki mężczyzn Uniwersytetu Stanu Oregon, Craigiem Robinsonem.
Życie Prywatne.
W 2003 Maya wyszła za Konrada Ng, Kanadyjczyka chińskiego pochodzenia z Burlington. Ma z nim dwie córki: Suhailę (ur. 2004) i Savitę (ur. 2008).
Soetoro-Ng określiła się jako „filozoficzną Buddystkę”. Płynnie zna języki: angielski, hiszpański i indonezyjski.

</doc>
<doc id="5385340" url="https://pl.wikipedia.org/wiki?curid=5385340" title="Mistrzostwa świata do lat 18 w hokeju na lodzie mężczyzn 2023">
Mistrzostwa świata do lat 18 w hokeju na lodzie mężczyzn 2023

24. Mistrzostwa Świata do lat 18 w Hokeju na Lodzie odbędą się w dniach od 20 do 30 kwietnia 2023 r. w szwajcarskich miastach Bazylea i Porrentruy. To będą trzecie mistrzostwa rozgrywane w Szwajcarii.
Elita.
W tej części mistrzostw uczestniczyło 10 najlepszych drużyn na świecie. System rozgrywania meczów jest inny niż w niższych dywizjach. Najpierw drużyny grały w dwóch grupach preeliminacyjnych, każda po 5 drużyn. Spośród nich najlepsze cztery drużyny bezpośrednio awansowały do ćwierćfinałów. Najgorsze dwie drużyny każdej z grup walczyły w meczach między sobą o utrzymanie w elicie. Drużyna, która przegrała dwukrotnie spadła do I Dywizji.
Pierwsza dywizja.
Grupa A
Grupa B
W mistrzostwach pierwszej dywizji bierze udział 12 zespołów, które podzielono na dwie grupy po 6 zespołów. Rozegrały mecze systemem każdy z każdym. Zwycięzca turnieju grupy A awansował do mistrzostw świata elity w 2024 roku, zaś najsłabsza drużyna grupy B spadła do drugiej dywizji.
Grupa A rozegra swoje mecze we francuskim Angers w dniach 23–29 kwietnia 2023 roku.
Grupa B rozegra swoje mecze w słoweńskim Bledzie w dniach 10–16 kwietnia 2023 roku.
Druga dywizja.
Grupa A
Grupa B
W mistrzostwach drugiej dywizji uczestniczyło 12 zespołów, które podzielono na dwie grupy po 6 zespołów. Rozgrywały one mecze systemem każdy z każdym. Zwycięzca turnieju grupy A awansował do mistrzostw świata pierwszej dywizji w 2024 roku, zaś najsłabsza drużyna grupy B spadła do trzeciej dywizji.
Grupa A rozegra swoje mecze w stolicy Serbii Belgradzie w dniach 9–15 kwietnia 2023 roku.
Grupa B rozegra swoje mecze w stolicy Bułgarii Sofii w dniach 27 marca – 2 kwietnia 2023 roku.
Trzecia dywizja.
Grupa A
Grupa B
W mistrzostwach trzeciej dywizji uczestniczy 10 zespołów, które zostały podzielone na dwie grupy po 6 i 4 zespoły. Rozgrywały mecze systemem każdy z każdym. Zwycięzca turnieju grupy A awansował do mistrzostw świata drugiej dywizji w 2024 roku, zaś zwycięska drużyna grupy B w przyszłym sezonie będzie występować w grupie A.
Grupa A rozegra swoje mecze w stolicy Islandii Reykjavíku w dniach 12–18 marca 2023 roku.
Grupa B rozegra swoje mecze w południowoafrykańskim Kapsztadzie w dniach 13–16 marca 2023 roku.

</doc>
<doc id="5385344" url="https://pl.wikipedia.org/wiki?curid=5385344" title="Twierdza Srebrnogórska">
Twierdza Srebrnogórska



</doc>
<doc id="5385349" url="https://pl.wikipedia.org/wiki?curid=5385349" title="Tragedia wołyńska">
Tragedia wołyńska



</doc>
<doc id="5385350" url="https://pl.wikipedia.org/wiki?curid=5385350" title="Bengt Göransson">
Bengt Göransson

Bengt Gunnar Ingemar Göransson (ur. 25 lipca 1932 w Sztokholmie, zm. 16 czerwca 2021) – szwedzki polityk, poseł do Riksdagu, w latach 1982–1991 minister.
Życiorys.
Od 1951 studiował na uczelni Stockholms högskola. Pracował w organizacji turystycznej Reso, w latach 1971–1982 pełnił funkcję dyrektora zarządzającego Folkets Hus Riksorganisation, krajowego zrzeszenia domów ludowych. Był przewodniczącym zarządu ABF (zrzeszenia uczelnianego powiązanego z ruchem związkowym), a także działaczem szwedzkiego oddziału organizacji IOGT. Zaangażował się w działalność polityczną w ramach Szwedzkiej Socjaldemokratycznej Partii Robotniczej. W latach 1982–1991 wchodził w skład rządów, którymi kierowali Olof Palme i Ingvar Carlsson. Do 1989 był ministrem bez teki w resorcie edukacji, w którym odpowiadał za kulturę. Następnie do 1991 zajmował stanowisko ministra edukacji. Między 1985 a 1991 sprawował mandat posła do Riksdagu. Był też przewodniczącym organizacji Föreningen Norden.
W 2006 wyróżniony tytułem doktora honoris causa Uniwersytetu w Göteborgu.

</doc>
<doc id="5385352" url="https://pl.wikipedia.org/wiki?curid=5385352" title="Changan Lumin">
Changan Lumin

Changan Lumin – elektryczny samochód osobowy klasy miejskiej produkowany pod chińską marką Changan od 2022 roku.
Historia i opis modelu.
W kwietniu 2022 roku chiński producent Changan zaprezentował nowego miejskiego hatchbacka, tworząc nową linię modelową Lumin dedykowaną przystępnym cenowo samochodom elektrycznym. Niewielki 3-drzwiowy model utrzymany został w nowoczesnym wzornictwie, wyróżniając się krągłą sylwetką z charakterystycznymi, okrągłymi reflektorami i lampami tylnymi oraz dwubarwnie malowaną karoserią. Modułowa platforma "EPA0" pozwoliła na wygospodarowanie przestrzeni w kabinie dla 4 pasażerów.
Wnętrze Changana Lumin utrzymano w minimalistycznym, prostym wzornictwie ograniczającym powierzchnie z przyrządami do minimum. Deskę rozdzielczą zdominował 10,25 calowy dotykowy ekran systemu multimedialnego, a wyposażenie standardowe utrzymało bogaty poziom z m.in. radiem, nawigacją, łącznością z interfejsami dla smartfonów i adaptacyjnym tempomatem.
Sprzedaż.
Elektryczny miejski hatchback zbudowany został z myślą o wewnętrznym rynku chińskim, gdzie sprzedaż rozpoczęła się dwa miesiące po debiucie, w czerwcu 2022. Changan Lumin pozycjonowany jest jako tani, miejski samochód, w momencie debiutu oferowany w cenie rozpoczynającej się od 48 900 juanów i stanowiąc konkurencję dla intensywnie rozwijającego się rynku podobnych konstrukcji w Chinach.
Dane techniczne.
Changan Lumin to samochód elektryczny o typowo miejskim przeznaczeniu, który trafił do sprzedaży z silnikiem elektrycznym o mocy 41 KM pozwalający na rozpędzenie się maksymalnie do 101 km/h. Pojazd dostępny jest z dwoma pakietami baterii dostarczanymi przez chińską firmę CATL, wyrózniając się pojemnością 13 kWh lub 18 kWh. Pierwszy pakiet pozwala na przejechanie na jednym ładowaniu ok. 155 kilometrów, a droższy osiąga do 210 kilometrów zasięgu przy jednym ładowaniu.

</doc>
<doc id="5385353" url="https://pl.wikipedia.org/wiki?curid=5385353" title="Mistrzostwa Świata Juniorek w Hokeju na Lodzie 2023">
Mistrzostwa Świata Juniorek w Hokeju na Lodzie 2023

15. Mistrzostwa Świata Juniorek w Hokeju na Lodzie 2023 organizowane przez IIHF odbędą się w Szwecji. Miastem goszczącym najlepsze juniorskie reprezentacje świata będzie Östersund. Turniej elity rozegrany zostanie w dniach 8 – 15 stycznia 2023 roku. Zawody będą jednocześnie kwalifikacją do następnego turnieju.
Elita.
W tej części mistrzostw uczestniczy 8 najlepszych reprezentacji juniorskich na świecie. System rozgrywania meczów był inny niż w niższych dywizjach. Najpierw wszystkie drużyny uczestniczyły w fazie grupowej, podzielone na dwie grupy. Dwie pierwsze drużyny z grupy A, automatycznie awansują do półfinału. Trzecia i czwarta drużyna z grupy A, oraz pierwsza i druga z B spotkają się w ćwierćfinale. Ekipy z miejsc 3 i 4 z grupy B walczyć będą między sobą o utrzymanie. Najsłabsza drużyna spadnie do Dywizji I Grupy A. Mecze zostaną rozegrane w dniach od 8 – 15 stycznia 2023 roku w Östersund.
Pierwsza dywizja.
Grupa A
Grupa B
Grupa A Dywizji I jest drugą klasą mistrzowską, z której pierwsza drużyna uzyskała awans do Elity, a ostatni zespół został degradowany do Grupy B Dywizji I. Grupa B Dywizji I stanowi trzecią klasę mistrzowską. Jej zwycięzca awansował do Dywizji I Grupy A, zaś ostatnia drużyny spadła do Dywizji II Grupy A.
Turnieje I Dywizji zostaną rozegrane:
Grupa A – od 9 do 15 stycznia 2023 roku w Ritten, Włochy
Grupa B – od 9 do 15 stycznia 2023 roku w Katowicach.
Druga dywizja.
Grupa A
Grupa B
Grupa A Dywizji II jest czwartą klasą mistrzowską, z której pierwsza drużyna uzyskała awans do Dywizji I Grupy B, a ostatni zespół został degradowany do Grupy B Dywizji II. Grupa B Dywizji II stanowi piątą klasę mistrzowską. Jej zwycięzca awansował do Dywizji II Grupy A.
Turnieje II Dywizji zostaną rozegrane:
Grupa A – od 21 do 27 stycznia 2023 roku w Dumfries, Wielka Brytania
Grupa B – od 26 stycznia do 1 lutego 2023 roku w stolicy Bułgarii Sofii.

</doc>
<doc id="5385361" url="https://pl.wikipedia.org/wiki?curid=5385361" title="Biegi narciarskie na Mistrzostwach Świata w Narciarstwie Klasycznym 2005 – sprint kobiet">
Biegi narciarskie na Mistrzostwach Świata w Narciarstwie Klasycznym 2005 – sprint kobiet

Sprint mężczyzn techniką kobiet – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2005; zawody odbyły się 22 lutego 2005 roku. Tytułu sprzed dwóch lat nie obroniła Marit Bjørgen z Norwegii, która tym razem zajęła szesnaste miejsce. Nową mistrzynią świata została Emelie Öhrstig ze Szwecji, zdobywając pierwszy w historii złoty medal dla Szwecji w tej konkurencji, Drugie miejsce zajęła jej rodaczka - Lina Andersson, a brązowy medal zdobyła Kanadyjka Sara Renner.

</doc>
<doc id="5385366" url="https://pl.wikipedia.org/wiki?curid=5385366" title="Rżewskij miemoriał">
Rżewskij miemoriał

Rżewskij miemoriał () – przystanek kolejowy w pobliżu miejscowości Rżew, w rejonie rżewskim, w obwodzie twerskim, w Rosji. Położony jest na linii Moskwa - Siebież.
Historia.
Przystanek został otwarty 6 maja 2021 w celu obsługi podróżnych udających się do powstałego w 2020 rżewskiego pomnika radzieckiego żołnierza. Pawilon stacji nawiązuje architektonicznie do pomnika. Obok przystanku znajduje się zabytkowa lokomotywa parowa. Do przystanku dojeżdża bezpośredni pociąg pasażerski z Moskwy.
Nazwa przystanku została wybrana w głosowaniu internetowym z pięciu propozycji. Oprócz nazwy "Rżewskij miemoriał" zaproponowano m.in. nazwy "Rżewski pomnik radzieckiego żołnierza" i "Pomnik radzieckiego żołnierza".

</doc>
<doc id="5385374" url="https://pl.wikipedia.org/wiki?curid=5385374" title="Parki narodowe w Boliwii">
Parki narodowe w Boliwii

Na terytorium Boliwii znajduje się 13 parków narodowych (stan na 1 grudnia 2022 roku) zarządzanych przez Krajową Służbę Obszarów Chronionych (SERNAP). Wszystkie mają kategorię IUCN – II (park narodowy). Dzielą się na samodzielne parki narodowe (5), parki narodowe i obszary przyrodnicze zintegrowanego zarządzania (7) oraz park narodowy i terytorium rdzennej ludności (1). Pierwszym parkiem założonym na terenie kraju był Park Narodowy Sajama. Powstał w 1939 roku.

</doc>
<doc id="5385377" url="https://pl.wikipedia.org/wiki?curid=5385377" title="Z dala od zgiełku (film 2015)">
Z dala od zgiełku (film 2015)

Z dala od zgiełku (ang. "Far from the Madding Crowd") – brytyjsko-amerykański melodramat z 2015 roku w reżyserii Thomasa Vinterberga. Adaptacja klasycznej powieści Thomasa Hardy'ego z 1874 roku o tym samym tytule.
Opis fabuły.
Po śmierci wuja farmę dziedziczy Bathsheba Everdene (Carey Mulligan) i postanawia nią zarządzać. Bathsheba jest młodą, ambitną, pełną energii kobietą podobającą się mężczyznom. O jej względy walczy trzech niezwykle różniących się wielbicieli, którzy zaciekle ze sobą konkurują. Pierwszym z nich jest Gabriel Oak (Matthias Schoenaerts) hodowca owiec; kolejnym wielbicielem Bathsheby jest atrakcyjny, lecz nierozważny sierżant Francis Troy (Tom Sturridge); trzecim wielbicielem bohaterki filmu jest majętny i rozsądny kawaler William Boldwood (Michael Sheen). Rywalizacja o Bathshebę Everdene prowadzi do nieuniknionego konfliktu, który skutkuje tragedią. Akcja filmu rozgrywa się na prowincji w wiktoriańskiej Anglii.
Produkcja.
Film nakręcono w Middle Claydon, Mapperton, Sherborne, West Bay, Eype, Bicester, Chard oraz w pobliżu Durdle Door (Anglia, Wielka Brytania). Okres zdjęciowy do filmu trwał od 16 września do listopada 2013 roku. Rolę sierżanta Troya proponowano Matthew Goode'owi.
Premiera i dystrybucja.
Film miał swoją premierę na świecie 1 maja 2015 roku, a w Polsce 17 lipca 2015.
"Z dala od zgiełku" zarobił 30,2 miliona dolarów na całym świecie.

</doc>
<doc id="5385388" url="https://pl.wikipedia.org/wiki?curid=5385388" title="Fundacja Walki z Korupcją">
Fundacja Walki z Korupcją

Fundacja Walki z Korupcją (ros. Фонд борьбы с коррупцией, ФБК) – organizacja non-profit założona w 2011 roku przez rosyjskiego opozycjonistę Aleksieja Nawalnego i finansowana z prywatnych darowizn. FBK prowadziło śledztwa w sprawie domniemanej korupcji przez wysokich rangą rosyjskich urzędników państwowych. Informacje FWK były publikowane w Internecie, a także wykorzystywane w filmach dokumentalnych, m.in. "On wam nie Dimon" (2017) i "Pałac dla Putina" (2021).
9 października 2019 r. Ministerstwo Sprawiedliwości Federacji Rosyjskiej uznało Fundację za „agenta zagranicznego”. 9 czerwca 2021 r. FBK została uznana za organizację ekstremistyczną i zlikwidowana przez Moskiewski Sąd Miejski. 11 lipca 2022 Nawalny zapowiedział odtworzeie FBK jako organizacji międzynarodowej z siedzibą poza granicami Rosji.

</doc>
<doc id="5385389" url="https://pl.wikipedia.org/wiki?curid=5385389" title="Protathlima A’ Kategorias (2018/2019)">
Protathlima A’ Kategorias (2018/2019)

Protathlima A’ Kategorias 2018/2019 (ze względów sponsorskich zwana jako "Παγκύπριο Πρωτάθλημα CYTA") – była 80. edycją najwyższej klasy rozgrywkowej piłki nożnej na Cyprze. 
Brało w niej udział 12 drużyn, które w okresie od 25 sierpnia 2018 do 19 maja 2019 rozegrały 32 kolejki meczów. 
Tytuł mistrzowski obroniła drużyna APOEL zdobywając siódmy tytuł z rzędu, a dwudziesty ósmy w swojej historii.
Format rozgrywek.
Rozgrywki składały się z dwóch faz. W pierwszej drużyny grały ze sobą dwukrotnie, raz u siebie i raz na wyjeździe. W drugiej fazie drużyny zostały podzielona na dwie grupy.
Sześć najlepszych zagrało o tytuł oraz miejsca startowe w międzynarodowych rozgrywkach, zaś pozostałe o pozostanie w lidze. Zespoły rozegrały ze sobą mecz i rewanż. Punkty zdobyte w fazie zasadniczej zostały zachowane.

</doc>
<doc id="5385392" url="https://pl.wikipedia.org/wiki?curid=5385392" title="Proces produkcji gry komputerowej Red Dead Redemption 2">
Proces produkcji gry komputerowej Red Dead Redemption 2

Proces produkcji gry komputerowej Red Dead Redemption 2 rozpoczął się jeszcze podczas produkcji części pierwszej, wydanej w 2010 "Red Dead Redemption". Trwał przez osiem lat, a w rozwój projektu zaangażowanych było blisko tysiąc sześćset osób. Żeby stworzyć grę takich rozmiarów, Rockstar Games połączyło wszystkie swoje studia w jeden wielki zespół. Była to pierwsza gra Rockstar opracowana na konsole ósmej generacji, a pomocne przy jej tworzeniu okazało się przeniesienie na nie "Grand Theft Auto V" (2013), co pozwoliło na zapoznanie się z ich architekturą i możliwościami. Podczas prac twórcy i aktorzy czerpali inspiracje z historii, literatury, malarstwa i filmów, żeby stworzyć jak najbardziej realistyczne odwzorowanie Dzikiego Zachodu, na którym rozgrywa się akcja gry, oraz jak najbardziej autentyczne postacie. Produkcja zwieńczona została premierą gry na konsole PlayStation 4 i Xbox One 26 października 2018. Rok później ukazał się port na komputery osobiste z systemem operacyjnym Microsoft Windows. Przy budżecie mogącym sięgać nawet 540 mln USD, "Red Dead Redemption 2" pozostaje najdroższą jak dotąd grą w historii. W listopadzie 2018 udostępniony został także tryb wieloosobowy, "Red Dead Online", udostępniony później jako samodzielna gra.
"Red Dead Redemption 2" jest przygodową gra akcji osadzoną pod koniec XIX wieku, u schyłku Dzikiego Zachodu. Gracz wciela się w Arthura Morgana – członka gangu van der Lindego – mierzącego się ze zmianami, jakie wiążą się ze schyłkiem pewnej epoki, oraz ich konsekwencjami. Gra osadzona jest w rozległym otwartym świecie, będącym fikcyjną wersją zachodnich, środkowo-zachodnich i południowych Stanów Zjednoczonych schyłku XIX wieku.
Proces produkcji.
Wstępne prace nad grą rozpoczęły się podczas produkcji "Red Dead Redemption", jednak na pełną skalę ruszyły dopiero po jej premierze w maju 2010 Jeszcze podczas produkcji części pierwszej Rockstar Games zaczął otrzymywać wewnętrzne notatki odnośnie do potencjalnej kontynuacji, uznając, że pomysł na opowieść o gangu jest „zbyt atrakcyjny, żeby go odrzucić”. Dan Houser, wiceszef działu kreatywnego, na początku 2011 przeprowadził rozmowy z Rockstar San Diego, twórcami oryginału, na temat fabuły i postaci. Do połowy roku studio nakreśliło surowy szkic fabuły, a do końca 2012 wstępny zarys scenariusza. Pierwotnie Houser komunikował się z przedstawicielami poszczególnych studiów na całym świecie poprzez wideokonferencje, Rockstar uznał jednak, że grupa oddalonych od siebie zespołów może nie podołać projektowi, wobec czego wszystkie zostały połączone w jeden zespół, Rockstar Studios, liczący ok. 1600 osób. Łącznie nad grą pracowało ponad 2000 osób. Analitycy branżowi szacują, że budżet gry wyniósł od 170 do 240 mln dolarów, z kolei na marketing przeznaczono 200–300 mln. Przy łącznym budżecie rzędu 370–540 mln dolarów, "Red Dead Redemption 2" stało się najdroższą grą, jaką kiedykolwiek wyprodukowano.
W październiku 2018 Houser stwierdził, że „kilkukrotnie” w ciągu roku zespół pracował przez sto godzin tygodniowo. Wiele źródeł uznało to oświadczenie za przejaw "crunchu" (pracowania w nadgodzinach przez dłuższy czas) dotykającego wszystkich pracowników, podobny do tego, jaki miał miejsce przy części pierwszej, Rockstar Games z kolei spotkało się z mocną krytyką. Następnego dnia studio wydało oświadczenie, w którym stwierdziło, że nadgodziny dotyczyły wyłącznie starszych scenarzystów – Housera, Michaela Unswortha, Ruperta Humphriesa i Lazlowa Jonesa – i miały one miejsce jedynie przez trzy tygodnie podczas całego cyklu produkcyjnego gry. Houser dodał, że firma nigdy nie zmuszała ani nie oczekiwała od żadnego pracownika, żeby pracował po godzinach, a osoby, które zostawały dłużej, robiły to z pasji. Nie zgodzili się z nim inni pracownicy Rockstar, twierdząc, że przedstawił on nieprawdziwy obraz "crunchu" w firmie, a wielu z nich przez lata było zmuszanych do obowiązkowych nadgodzin. Ze względu na konstrukcję amerykańskiego prawa pracy, wielu z nich nie otrzymało za nadgodziny wynagrodzenia, mogąc liczyć jedynie na końcoworoczne premie uzależnione od wyniku sprzedaży gry. Wielu pracowników uznało jednak, że warunki pracy nieznacznie poprawiły się od czasu produkcji oryginalnego "Red Dead Redemption", które były tak ciężkie, że małżonkowie pracowników studia w San Diego wyrażali dezaprobatę wobec Rockstar. W kwietniu 2020 kilku pracowników doniosło, że w wyniku złej prasy dotyczącej kultury pracy w Rockstar, firma poczyniła znaczące zmiany, co pozwala im być ostrożnymi optymistami.
Scenariusz i świat gry.
Podczas gdy jednym z głównych motywów pierwszej części była ochrona rodziny za wszelką cenę, "Red Dead Redemption 2" opowiada historię rozpadu rodziny, gangu van der Lindego. Scenarzyści chcieli przedstawić wydarzenia, które do tego doprowadziły – w oryginale motyw ten przewijał się często, ale bez szczegółów. Według Josha Bassa, dyrektora artystycznego z Rockstar San Diego, nad pierwszą częścią „wisiał cień” przywódcy gangu, Dutcha van der Lindego. Podobnie jak "Red Dead Redemption", tak i prequel rozgrywa się w czasach upadku Dzikiego Zachodu, kiedy świat staje się zbyt nowoczesny dla gangów. Aaron Garbut, dyrektor artystyczny z Rockstar North, stwierdził, że zespół „próbował przedstawić jak najszerszy wycinek życia w Ameryce w 1899 roku, w kraju, który szybko się industrializuje i niedługo zacznie spoglądać na arenę międzynarodową”. Zespół skoncentrował się na przedstawieniu jak najbardziej realistycznego obrazu tamtego okresu – zarówno ludzi, jak i miejsc. Ludzie kontrastują ze sobą na zasadzie biednych i bogatych, miejsca zaś na zasadzie cywilizacji i dziczy.
Odnosząc się do skali scenariusza, Houser stwierdził, że jest on „raczej bliższy Thackerayowi niż Hemingawyowi”, ale z innymi postaciami, miejscem akcji i ideami. Pracując nad grą, Houser czerpał inspirację z filmu i literatury, unikał jednak utworów współczesnych, żeby uniknąć oskarżenia o kradzież pomysłów. Jako znaczące inspiracje wymienił Uriasza Heepa z "Davida Copperfielda" Charlesa Dickensa, niektóre utwory Arthura Conana Doyle’a oraz twórczość Henry’ego Jamesa, Johna Keatsa i Émile’a Zoli. Celem Housera było odniesienie się do pewnych współczesnych wydarzeń, ale w sposób niebezpośredni. Nie chciał, żeby gra została uznana za historyczną, a jako dzieło fikcji historycznej, woląc nawiązywać do wydarzeń historycznych, a nie opowiadać je na nowo. Chciał, żeby wycofanie się gangu ze społeczeństwa było antytezą spokojnego początku gry. Pierwszy rozdział stanowił metodę na odświeżenie krajobrazu i skonfrontowanie grupy kowbojów z potężną śnieżycą. Zespół przeprojektował pierwszy rozdział, żeby był dłuższy, bowiem według Housera jest on najważniejszy. Rob Nelson, wiceprezes Rockstar North, stwierdził, że zakończenie gry jest „tym właściwym” i pozostaje w zgodzie z naturą pierwszej części.
Gotowy scenariusz głównego wątku fabularnego liczył około dwóch tysięcy stron, jednak według Housera, gdyby dodać wszystkie misje poboczne i dodatkowe dialogi, wyszedłby stos kartek „mający jakieś dwa i pół metra wysokości”. Aktorzy dubbingujący poszczególnych przechodniów otrzymywali scenariusze, z których każdy liczył po około osiemdziesiąt stron. Przed premierą z gry usunięto około pięciu godzin materiału, w tym m.in. drugą kochankę Arthura oraz misję z łowcami nagród rozgrywającą się w pociągu. Według Housera, wątki te zostały usunięte, ponieważ nie były dostatecznie dobre, nie pasowały do reszty bądź sprawiały problemy techniczne.
Według Garbuta, zespół inspirował się nie tyle filmem czy sztuką, co prawdziwymi miejscami, zaznaczając, że „budowaliśmy miejsce, a nie linearne czy statyczne odwzorowanie”. Owen Shepherd, reżyser oświetlenia, inspirację czerpał z sielankowych obrazów Williama Turnera czy Rembrandta. Krajobrazy otwartego świata były po części inspirowane obrazami takich malarzy jak Albert Bierstadt, Frank Tenney Johnson i Charles Marion Russell. Saint Denis zostało stworzone na wzór Nowego Orleanu. Rockstar zaprojektował świat w taki sposób, żeby korespondował on z narracją. Według Nelsona, zespół „miał obsesję na punkcie stworzenia świata, który sprawia wrażenie naturalnego pod każdym względem” oraz „w który ludzie uwierzą i w którym się zatracą”.
Postacie.
Nagrania dubbingu do gry rozpoczęły się w 2013 roku i trwały łącznie 2200 dni. Wzięło w nich udział 1200 aktorów, spośród których na 700 przypadło 500 tys. linii dialogowych. Poza przechwytywaniem ruchu do nagrania ruchów postaci wykorzystano również "performance capture", rejestrujące mimikę twarzy, a nagrania takie wykorzystano później do animacji. Łącznie wykorzystano od 60 do 70 kamer. Podczas sesji przechwytywania ruchu aktorzy i ekipa wykorzystywali przygotowane wcześniej prewizualizacje nagrywanych scen. Ze względu na obsesję Rockstar na punkcie utrzymania wszystkiego w tajemnicy, aktorzy i reżyserzy nie wiedzieli, jakie będą dalsze losy postaci – podczas gdy aktorzy nagrywali poszczególne segmenty, scenarzyści nadal pracowali nad scenariuszem.
Rockstar chciał, żeby gang van der Lindego składał się ze zróżnicowanych postaci. Starszy scenarzysta Michael Unsworth stwierdził, że grupa postaci pozwalała nadać scenariuszowi i grze złożoności. Scenarzyści szczególną uwagę przykładali do historii poszczególnych bohaterów, pozwalając poznać ich losy, zanim dołączyli do gangu i powody, dla którego z nimi zostali. Według Unswortha, gang był „rodziną”, która dawała „poczucie przynależności i celu”, a poznanie historii każdej postaci i jej relacji z Arthurem było ważne dla narracji. Podczas produkcji z gry wycięto kilka postaci, ponieważ ich osobowości nie wnosiły niczego z narracyjnego punktu widzenia. Wypowiedzi niektórych postaci z "Red Dead Redemption", przedstawiających Dutcha jako sprawiedliwego przywódcę, pozwoliło na stworzenie zróżnicowanej grupy. Producenci często pozwalali aktorom prowadzić scenę po swojemu, żeby postacie rozwijały się w nowych kierunkach. Aktorzy czasami improwizowali dodatkowe linie dialogowe, z reguły jednak trzymali się scenariusza.
Zespół zdecydował, że w "Red Dead Redemption 2" gracz będzie sprawował kontrolę nad jedną postacią – w odróżnieniu od wydanego w 2013 roku "Grand Theft Auto V" mającego trzech protagonistów – żeby możliwe zżycie się z nią i lepsze zrozumienie, jak wpływają na nią wydarzenia w świecie gry. Uznano, że jeden protagonista pasuje lepiej do narracyjnej struktury westernu. Według Nelsona, decyzja o jednym protagoniście pociągnęła za sobą inne decyzje kreatywne. Rozmowy pomiędzy członkami gangu i poczucie, że jest to żywy organizm, zainspirowane zostało "Grand Theft Auto V", w którym dwójka nieaktywnych bohaterów prowadziła własne życie, kiedy gracz kontrolował trzecią. Zespół chciał nadać graczowi sprawczości poznającemu historię Arthura. Według Unswortha, Morgana nie kontroluje ani gracz, ani scenarzyści, a „delikatne przepychanki pomiędzy nimi”. Zamiarem zespołu było danie graczowi większej swobody w rozwijaniu relacji Arthura z innymi postaciami. Na początku gry są one już ustanowione z członkami gangu, chciano więc rozwinąć je w taki sposób, żeby gracz mógł odpowiedzieć na nie wedle uznania.
Dla Rogera Clarka wcielającego się w Arthura Morgana największą inspirację stanowiły role Toshira Mifunego. Według niego, Mifune kreował postacie niezwykle stoickie, ale mające jednocześnie „szalone” poczucie humoru, a jego zamiarem było sprawienie, żeby Arthur był tak samo złożoną postacią. Dodatkową inspirację czerpał z filmu "Propozycja" z 2005 roku, opisującą sytuację podobną do tej, w której znalazł się Morgan, zmuszającą bohatera do zdradzenia swoich ideałów. W ramach przygotowania obejrzał filmy takie jak "W samo południe" (1952) czy filmy Johna Wayne’a. Pomimo obejrzenia „trylogii dolarowej” Sergia Leonego, kreowany przez Clinta Eastwooda Człowiek bez Imienia nie stanowił dla niego zbyt dużej inspiracji, ponieważ w jego odczuciu Arthur był znacznie bardziej rozmowny. Clark chciał zagrać postać w taki sposób, żeby była ona wystarczająco złożona dla gracza, a zarazem nie kłóciła się z dokonywanymi przez niego wyborami. Początkowo sprawiało mu to problemy, ponieważ honorowy Morgan różnił się od niehonorowego, uznał jednak, że sam Arthur jest złożoną postacią, która może sama sobie zaprzeczać. Jego celem było również oddanie kruchości ego Morgana. Według Clarka, Arthur początkowo był niechętny Johnowi Marstonowi, bo ma on rodzinę – coś, co sam chciałby mieć – ale kiedy gang zaczyna się rozpadać, zaczyna mu pomagać, „próbując pomóc mu osiągnąć to, co sam chciałby osiągnąć”. Kreacja Roba Wiethoffa w pierwszej części była dla aktora inspiracją do jego własnej pracy.
Celem Housera było odwrócenie motywu protagonisty, który początkowo jest słaby, ale staje się silniejszy w miarę postępów w fabule. Zamiast tego na początku Arthur jest postacią stosunkowo silną, która z czasem „przejeżdża się na intelektualnej kolejce górskiej w miarę tego, jak jego pogląd na świat zaczyna się rozpadać”. Według Housera, powolny upadek Dzikiego Zachodu miał wielki wpływ na Arthura, a postać „znalazła się między młotem a kowadłem – paskudnością natury a brutalnością nadchodzącej industrializacji cywilizacji”. Houser unikał spotykania podczas nagrań Clarka, żeby nie słyszeć jego prawdziwego głosu.
Benjamin Byron Davis, którego zaproszono do powtórzenia roli Dutcha van der Lindego, nie był świadomy natury i znaczenia postaci, dopóki nie rozpoczęła się produkcja. Propozycja ta została złożona mu w połowie 2013, a do końca roku otrzymał około stu pierwszych stron scenariusza. Ponieważ Davis jest znacznie wyższy od Dutcha, animatorzy musieli dostosowywać jego wzrost z nagrań "motion capture", żeby dopasować go do postaci – w tym m.in. miejsca, w które podczas rozmów z nim patrzały postacie. W wielu ujęciach dublerem Davisa był Brent Werzner. Davis portretował van der Lindego „w jego szczytowej formie” – jako mężczyznę czarującego i pewnego siebie – przez około rok, zanim przystąpił do nagrywania scen obrazujących jego upadek. Według Unswortha, Dutch postrzega siebie nie jako przestępcę, ale kogoś walczącego ze „spaczonym układem sił stworzonym, żeby dzielić i ciemiężyć”, a jego „anarchistyczna, antyestablishmentowa retoryka” była dla członków gangu wystarczająco pociągająca, żeby z nim pozostać.
Według Davisa, van der Lindego napędzały „szlachetne pobudki” i wierzył w większe dobro. Miał on być „człowiekiem z zasadami”, który jednak zaczął zmieniać się w złoczyńcę pod wpływem osób mających dużą władzę, jak pojawiające się w grze postacie Catherine Braithwaite i Angela Brontego. Jego upadek miał rozegrać się, kiedy zaczął obserwować zepsucie innych osób, którym udało się zbudować „utopię”, jakiej pragnął dla własnego gangu, i że nie chce, żeby to samo przytrafiło się jemu. Davis stwierdził dodatkowo, że bez swojego najlepszego przyjaciela – Hosei Matthewsa – Dutch zaczął źle znosić krytykę, a kiedy Arthur stara się pomóc mu „zobaczyć światło”, zaczyna być wobec niego nieufny, przez co jego „opoką staje się Micah”. Według Davisa, wymarzonym rajem Dutcha byłoby Horseshoe Overlook z drugiego rozdziału gry, gdzie bezustannie patrzy w przyszłość. Stwierdził również, że „był marzycielem, a podróż była dla niego ważniejsza niż dotarcie do jakiegokolwiek celu”. Pod koniec gry sam również miał szukać odkupienia za swoje błędy, przez co nie skrzywdził Johna ani jego rodziny.
Pisząc postać Johna Marstona, scenarzyści mieli wrażenie, że jego pojawienie się w pierwszej części może ich ograniczać, ponieważ gracze mieli już swoje wyobrażenie o tej postaci. Rob Wiethoff, który ponownie wcielił się w Johna, czerpał inspiracje ze swojego życia – sam zawsze szukał akceptacji kolegów swojej starszej siostry, podobnie jak John szuka akceptacji gangu. Dodatkową inspiracją dla osobowości postaci byli też „twardzi kolesie” z jego rodzinnego miasta Seymour w Indianie. Według Cali Elizabeth Moore, wcielającą się w żonę Johna, Abigail Roberts, nagrywanie sceny oświadczyn nie stanowiło dla nich problemu, ponieważ i ona, i Wiethoff pamiętali swoje oświadczyny. Scena nagrywana była tylko dwukrotnie, ze względu na emocje. Aktorka stwierdziła, że emocjonalnie podeszła również do sceny, w której Jack wraca do obozu od Brontego, ponieważ tak samo zareagowałaby, gdyby chodziło o jej dzieci.
Aktorzy biorący udział w sesjach przechwytywania ruchu zżyli się ze sobą, co pomogło nagrywać poszczególne sceny z udziałem ich postaci. Według Alex McKenny, scena, w której Sadie Adler dokonuje zemsty na zabójcach jej męża, „trochę ją przeraziła”, ponieważ przed jej nagraniem znała już wiele elementów z przeszłości swojej postaci. Rod Edge, reżyser "motion capture", opisał Sadie jako „taką kobiecą, ale zarazem taką twardą”. McKennie spodobało się, że postacie w grze nie są stereotypowe, dzięki czemu Sadie przedstawiana jest jako równa Arthurowi, a nie jako jego kochanka. Noshir Dalal odnalazł się w roli Charlesa Smitha, którego ojciec był Afroamerykaninem, a matka Indianką, ponieważ sam jest pół Japończykiem, pół Parsem. Wcielając się w postać, czerpał inspiracje ze swojego życia.. Aktor, który pierwotnie miał wcielać się w Charlesa, został zastąpiony Dalalem, ponieważ według twórców nie pasował do roli. Gabriel Sloyer stwierdził, że Javier Escuella „szuka domu, jakiegoś miejsca dającego mu poczucie przynależności”, czując się rozdartym pomiędzy łapaniem amerykańskiego snu a chęcią powrotu do rodzinnego Meksyku. Inspiracją dla niego był jego ojciec, również nazywający się Javier, i jego doświadczenia jako imigranta z Meksyku. Micah Bell został opisany przez grającego go aktora, Petera Blomquista, jako „podstępny oportunista”. Aktor postanowił stworzyć tę postać od podstaw, zamiast czerpać inspirację z innych.
Technologia i rozgrywka.
"Red Dead Redemption 2" jest pierwszą grą Rockstar stworzoną od podstaw na PlayStation 4 i Xboksa One. Firma testowała wcześniej technologiczne możliwości konsol podczas opracowywania portu "Grand Theft Auto V", wydanego pierwotnie na PlayStation 3 i Xboksa 360, pozwalając oszacować, jakie technologie mogą opracować na nowszym sprzęcie. Po poznaniu ograniczeń, skoncentrowano się na obszarach wymagających największej uwagi – według Aleksa Hadjadja, dyrektora technicznego, były to „rzeczy takie jak oświetlenie globalne, efekty atmosferyczne czy postprocesy”. Ze względu na zwiększoną pamięć konsol ósmej generacji, w "Red Dead Redemption 2" możliwe było stworzenie dziesięciokrotnie większej liczby animacji niż w "Grand Theft Auto V". Podczas gdy "Grand Theft Auto V" wymagało gęsto zaludnionych ulic, a przechodnie byli tam wyłącznie elementem tła, w "Red Dead Redemption 2" miasteczka musiały zostać zaludnione przez postacie, które ze względów fabularnych można zidentyfikować, opracowano więc pozwalającą na to technologię.
Według dyrektora technicznego Phila Hookera, liczba animacji wymaganych do zrealizowania reakcji poszczególnych postaci była nieporównywalna z żadną wcześniejszą grą Rockstar. Znaczącą liczbę animacji dodano do przeciwników, żeby pojawiali się oni podczas walki w bardziej naturalny sposób. Większy nacisk położono na subtelne animacje, które miały sprawić, że świat jest bardziej wiarygodny. Na potrzeby gry Rockstar zaktualizował swój silnik fizyczny Euphoria i po raz pierwszy od siedemnastu lat całkowicie ulepszył system sztucznej inteligencji.
Jednym z celów twórców było sprawienie, żeby podczas rozgrywki gracz czuł się, jakby zamieszkiwał prawdziwy świat, a nie jedynie wykonywał misje i oglądał przerywniki filmowe. Metodą do osiągnięcia tego celu było przenoszenie obozu gangu, żeby gracz mógł wchodzić w interakcje z innymi postaciami. W momencie zakończenia przerywnika i przejścia do rozgrywki, postacie zachowywały humor, jako towarzyszył im w przerywniku, żeby świat sprawiał wrażenie bardziej żywego i realistycznego. Według Unswortha, obóz był „jednym z najbardziej ambitnych przedsięwzięć” w historii studia. Rockstar uznał, że mechaniki rozgrywki pozwoliły scenarzystom pogłębić charaktery postaci.
Znaczącym elementem mającym nadać grze realizmu było stworzenie zachowań dla członków gangu będących w obozie, w tym czynności i zadania, jakie wykonują, oraz pory, o jakich wstają. Podobny system wykorzystany został wcześniej w "Grand Theft Auto V", zwłaszcza w domu Michaela, w którym mieszkał on z żoną i dziećmi, Houser wskazał jednak również na meksykańskie miasteczko Chuparosa z "Red Dead Redemption", które pełne było postaci wykonujących pomniejsze zadania. Inną metodą osiągnięcia realizmu były postacie rozmawiające ze sobą w obozie, na co gracz może odpowiedzieć. Jeżeli robi to często, postacie mogą później wtrącać swoje wypowiedzi do rozmów. W grze pojawia się również „system idź i mów”, w ramach którego postacie niezależne przez chwilę podążają za Arthurem i informują go o wydarzeniach w świecie gry – system ten przeniesiony został z "Grand Theft Auto V", gdzie grywalna postać otrzymywała takie wiadomości na telefon. Część misji została celowo umieszczona w takim, a nie innym miejscu fabuły, żeby przedstawić osobowość Arthura. Przykładowo, najpierw upija się on, a dopiero potem może uratować Micah z więzienia, co ma obrazować, że nieprzesadnie mu na nim zależy.
W celu zachowania realizmu zdecydowano się ograniczyć liczbę możliwych do noszenia przy sobie broni – te, których nie zabierze postać, pozostają na koniu, co jednocześnie ma służyć wzmacnianiu więzi postaci z wierzchowcem. Żeby nie zanudzić graczy, uważnie dobierano poziom realizmu – przykładowo, zrezygnowano z pełnej animacji skórowania zwierząt. Część producentów stwierdziła, że w pierwszej części satysfakcjonujące było samo istnienie i przetrwanie w dziczy, postanowiła więc rozwinąć ten aspekt w drugiej części. Wykonując poszczególne misje podczas produkcji stwierdzono, że występuje konflikt – część misji zmuszała gracza do złych zachowań, inne do dobrych. Wskutek tego wprowadzono warianty scen i wybory dialogowe zależne od tego, jak zachowuje się Arthur, powiązane z systemem honoru.
Zespół rozważał pomysł, żeby Arthur mógł zapraszać członków gangu do udziału w różnych aktywnościach, np. wędkowaniu, ostatecznie uznano jednak, że prowadziłoby to do zachowań bardziej właściwych SI niż realizmowi. Kilka aktywności i zadań – zwłaszcza tych, które nie pasowały do charakteru Arthura – stało się opcjonalnych. Strzelanie z broni palnej zostało poprawione względem poprzednich gier Rockstar, żeby poprawić wrażenie i szybkość z ich korzystania. Na późnym etapie produkcji jeden z wyższych stażem pracowników Rockstar zdecydował o dodaniu do przerywników filmowych kaszet, co wymagało dodatkowej pracy od autorów przerywników, a od aktorów ponownego nagrania części scen.
Muzyka.
Muzykę do gry skomponował Woody Jackson, który współpracował wcześniej z Rockstarem przy "Grand Theft Auto V". Jackson skomponował na potrzeby "Red Dead Redemption 2" około sześćdziesięciu godzin muzyki, jednak nie wszystkie kompozycje trafiły do finalnej wersji. Ostatecznie w grze znalazły się sto dziewięćdziesiąt dwa utwory. Iwan Pawłowicz, reżyser muzyki i dźwięku, stwierdził, że podczas standardowej rozgrywki gracz będzie w stanie usłyszeć zaledwie około jednej trzeciej muzyki skomponowanej na potrzeby gry. Utwory skomponowane dla potrzeb gry podzielono na trzy rodzaje: narracyjne – odtwarzane podczas misji fabularnych; interaktywne – odtwarzane podczas swobodnego przemierzania świata lub w trybie wieloosobowym; środowiskowe, do których zaliczają się m.in. piosenki śpiewane w obozach bądź utwory grane na instrumentach przez postacie niezależne. Muzyka dopasowuje się do decyzji podejmowanych przez gracza i wydarzeń w świecie gry oraz do jej atmosfery. Zamiarem Jacksona było, żeby kompozycje pasowały do projektu dźwiękowego gry i nie rozpraszały graczy. Porównał grę do serialu telewizyjnego, w którym każda misja jest jakby odcinkiem – opowiada inną historię, ale muzyka do każdej z nich musi pozostawać w zgodzie z ogólnym tonem i pasować do pozostałych. W celu zachowania spójności, muzyka narracyjna utrzymuje takie samo tempo.
W celu upewnienia się, że muzyka pasuje do gry, Jackson słuchał jej strzelając na strzelnicy z broni z epoki. Zakupił również kilka instrumentów Wrecking Crew, które wykorzystywano przy nagrywaniu klasycznych filmów o kowbojach, takich jak chociażby gitary ze strunami z ketgutu. Podczas nagrań Jackson używał techniki "call and response" – na „zadaną” przez niego melodię muzycy „odpowiadali” albo zgodnie z nią, albo według własnych odczuć. Nagrania takie trwały przez kilka dni, a zarejestrowane wtedy kompozycje stworzone zostały głównie z myślą o eksploracji otwartego świata gry. Do rejestrowania muzyki użyto kilku narzędzi – od ośmiościeżkowej taśmy z 1959 roku po współczesne oprogramowanie Pro Tools. Pracując nad ścieżką dźwiękową do gry, Jackson często zbierał zaprzyjaźnionych muzyków – w tym basistę Mike’a Watta skrzypaczkę Petyrę Haden i perkusistę Jona Theodore’a – na "jam sessions", podczas których używali starych instrumentów należących do niego.
Podczas gdy pierwsza część "Red Dead Redemption" imitowała muzykę ze spaghetti westernów, w przypadku części drugiej celowano w bardziej oryginalne kompozycje. Jackson stwierdził, że podczas całego cyklu produkcyjnego zmienił muzykę mniej więcej czterokrotnie – począwszy od eksperymentów, poprzez klasyczne dźwięki Zachodu, ostatecznie łącząc je ze sobą w „coś innego”. Według Pawłowicza, w celu uzyskania odpowiedniej ścieżki dźwiękowej konieczne było „przesuwanie granicy niemal do oporu, a następnie cofanie się”. W celu uniknięcia dzwonów wykorzystywanych w spaghetti westernach, Jackson zdecydował się na mandolinę, którą wykorzystywało Wrecking Crew. Muzycy czerpali inspirację m.in. z albumu Williego Nelsona "Teatro" z 1998 roku i ścieżki dźwiękowej do filmu "Wynajęty człowiek" z 1971. Gitarzysta Matt Sweeney inspirował się m.in. natarczywymi bębnami z muzyki Ennia Morriconego. Pracując nad ścieżką dźwiękową do gry, Jackson stwierdził, że muzyka Morriconego – zwłaszcza do „trylogii dolarowej” – już wtedy stanowiła odejście od typowej muzyki westernowej, stawiając na dźwięki popularne wtedy, jak „psychodeliczne gitary i mnóstwo hałasu”, uznał więc, że tworząc muzykę postawi na podobną swobodę twórczą. Jeszcze większą inspirację stanowiła dla niego muzyka Masaru Satō do "Straży przybocznej" Akiry Kurosawy, która w jego odczuciu celowała w oddanie emocji, a nie odtworzenie dźwięków feudalnej Japonii, będącej miejscem akcji filmu.
Łącznie nad muzyką do gry pracowało ponad stu dziesięciu artystów. Sweeney przyznał, że kilkoro odrzuciło propozycję pracy nad ścieżką dźwiękową do gry, ponieważ nie było zaznajomionych z tym przemysłem i technologią. Do napisania piosenek pojawiających się w grze Pawłowicz zatrudnił Daniela Lanois, chcąc jednak, żeby były one zgodne z muzyką Jacksona. Lanois współpracował z artystami takimi jak D’Angelo, Willie Nelson, Rhiannon Giddens czy Josh Homme. Piosenkę „Cruel World” napisał specjalnie dla Nelsona, jednak kiedy ten nie mógł jej wykonać ze względu na huragan i związane z nim zniszczenia w jego okolicy, w celu zdążenia przed premierą powierzoną ją Homme’owi, który nagrał ją w australijskim studiu nagraniowym podczas trasy koncertowej. Nelsonowi ostatecznie udało się nagrać piosenkę na czas, zespół postanowił jednak wykorzystać w grze obie jej wersje. Według Pawłowicza, różnorodność krajobrazów przedstawionych w grze pozwalała na bardziej zróżnicowane udźwiękowienie, dzięki czemu zatrudnił saksofonistę Colina Stetsona, zespół eksperymentalny Senyawa i piosenkarkę Arcę. Chociaż Pawłowicz uznał, że praca Arki była „zbyt ostra i zbyt współczesna”, udało mu się zawrzeć ją w grze, rozdzielając ją od dźwięków spaghetti westernu.
Dystrybucja.
Rockstar Games ujawniło powstawanie gry 16-17 października 2016, zamieszczając w tych dniach na swojej stronie internetowej i w mediach społecznościowych dwie grafiki utrzymane w kolorystyce "Red Dead Redemption". Z miejsca zyskały one duży rozgłos, który skutkował m.in. wzrostem wartości akcji Take-Two Interactive – firmy-matki Rockstar – o blisko sześć procent. Oficjalne zapowiedź gry miała miejsce 18 października 2016. Wraz z ujawnieniem, że zostanie ona wydana na PlayStation 4 i Xboksa One, część fanów rozpoczęła zbieranie głosów pod petycją, żeby trafiła również na Windowsa. Pierwotnie premiera zapowiedziana została na drugą połowę 2017, następnie została przeniesiona na pierwszy, potem na drugi kwartał 2018, aż ostatecznie na 26 października 2018. Według Rockstar, przesunięcia spowodowane były dodatkowym czasem niezbędnym do „wyszlifowania” gry. W październiku 2019 ogłoszono, że 5 listopada tego samego roku gra ukaże się na Windowsie i będzie również tytułem startowym na Stadię, mającą zadebiutować w tym samym miesiącu. Wersja na komputery osobiste została usprawniona pod względem wizualnym i technicznym, zawierała również dodatkowe nagrody, bronie i kryjówki, które wcześniej zostały udostępnione użytkownikom PlayStation 4 i Xboksa One. Google za przeportowanie gry na Stadię mogło zapłacić nawet dziesięć milionów dolarów.
Marketing i promocja.
Pierwszy zwiastun gry, przedstawiający otwarty świat i środowisko, opublikowano 20 października 2016. 28 września 2017 zaprezentowano zwiastun poświęcony postaciom, a 2 maja 2018 zarysowujący fabułę gry. Zwiastun opublikowany 9 sierpnia 2018 prezentował pierwsze nagrania z rozgrywki, przedstawiając m.in. mechaniki strzelania, dbania o wierzchowca i obozy gangu. 1 października zaprezentowano drugi zwiastun z rozgrywką, koncentrujący się na napadach i mechanice „zabójczej precyzji”. 18 października wydano zwiastun pełniący funkcję reklamy telewizyjnej. Houser zdradził, że pojedynczy zwiastun mógł być przemontowywany nawet po kilkaset razy, w zależności od sugestii od zespołów. 17 października 2019 zaprezentowano zwiastun wersji na Windowsa, demonstrujący grę w szybkości sześćdziesięciu klatek na sekundę i rozdzielczości 4K.
Żeby zachęcić do zakupu gry w przedsprzedaży, Rockstar nawiązał współpracę z kilkoma sieciami handlowymi, oferującymi dodatkową zawartość. "Special Edition" zawierała dodatkowe przedmioty do gry wieloosobowej, zaś "Ultimate Edition" do wieloosobowego "Red Dead Online". W sprzedaży znalazł się również zestaw "Collector’s Box", zawierający fizyczne gadżety związane z grą. Rozgrywając odpowiednią misję w "Grand Theft Auto Online", gracze mogą odblokować kamienny topór do wykorzystania w "Red Dead Redemption 2". Przed premierą gry Rockstar regularnie aktualizował swoją stronę internetową, prezentując przedsmak zajęć i miejsc w otwartym świecie oraz historie o członkach gangu van der Lindego. Przed premierą w sprzedaży znalazły się również gadżety promujące grę. Wraz z premierą "Red Dead Redemption 2" na urządzeniach z systemami Android i iOS udostępniono aplikację towarzyszącą, pełniącą funkcję drugiego ekranu, w której gracz może przejrzeć przedmioty z gry, takie jak katalogi, dzienniki czy wyświetlana w czasie rzeczywistym minimapa.

</doc>
<doc id="5385393" url="https://pl.wikipedia.org/wiki?curid=5385393" title="Anamastigona strasseri">
Anamastigona strasseri

Anamastigona strasseri – gatunek dwuparca z rzędu Chordeumatida i rodziny Anthroleucosomatidae. Endemit Cypru.
Taksonomia.
Gatunek ten opisany został po raz pierwszy w 2016 roku przez Bojana Waglińskiego i Siergieja Gołowacza na łamach „European Journal of Taxonomy”. Opisu dokonano na podstawie pojedynczego samca. Jako lokalizację typową wskazano Pano Panagia w cypryjskim dystrykcie Pafos. Epitet gatunkowy nadano na cześć myriapodologa, Karla Strassera.
W obrębie rodzaju "Anamastigona" takson ten tworzy grupę gatunków z podobnymi "A. cypria" i "A. terraesanctae".
Morfologia.
Wij ten przy 28 segmentach ciała osiąga 8,2 mm długości, 0,85 mm szerokości i 0,7 mm wysokości. Ubarwienie ma brązowawe z marmurkowaniem, w tyle z czarniawymi paskami na prozonach, od spodu i na odnóżach beżowe. Oskórek jest gładki, tylko po grzbietowej stronie tylnych brzegów pleurotergitów bardzo delikatnie rowkowany.
Głowa jest szersza od drugiego segmentu tułowia, ma nagie ciemię i górę czoła, a dół czoło i wargę górną gęsto porośnięte dwoma rodzajami szczecinek. Czułki są prawie dwukrotnie dłuższe od głowy. Pola oczne mają od 19 do 20 omatidiów rozmieszczonych w ośmiu szeregach. Na brzegu wargi górnej leżą trzy małe, zaokrąglone ząbki. Gnatochilarium cechuje się dużym, nieco szerszym niż długim, w zarysie trójkątnym przedbródkiem. Segment szyjny zaopatrzony jest w rowek środkowy. Na ściętej krawędzi tylnej epiproktu leżą małe, zaokrąglone, łuskowate guzki. Na każdym paraprokcie rośnie jedna długa szczecinka krawędziowa. Półeliptyczny hipoprokt ma dwie długie szczecinki krawędziowe.
Odnóża siódmej pary mają stopę w przybliżeniu 1,6 raza dłuższą niż postfemur i goleń razem wzięte, a odnóża dziesiątej pary mają na biodrze wyrostek zakończony piankowatym guzkiem.
Samiec ma dwie pary nóżek kopulacyjnych (gonopodów). Przednie gonopody zrośnięte są częściami dosiebnymi. Ich gałęzie boczne są pojedyncze, bardzo słabo zakrzywione, tępo zakończone. Tylne gonopody są zredukowane. Ich smukłe kolpokoksyty umieszczone są niemal jeden za drugim, a nieco wyższe, przysadziste angiokoksyty mają spłaszczone wierzchołki i porośniętą mikroskopowymi łuskami powierzchnię. Pozostałości telopoditów są dość wydatne, krótkie, dwuczłonowe, zaokrąglone.
Ekologia i występowanie.
Wij palearktyczny, endemiczny dla Cypru, znany tylko z lokalizacji typowej. Znaleziony został w eukaliptusowym zagajniku, nieopodal winnicy, na wysokości 800 m n.p.m.

</doc>
<doc id="5385395" url="https://pl.wikipedia.org/wiki?curid=5385395" title="Ignacy Barski">
Ignacy Barski

Ignacy Barski, wł. Ignacy Bobek, ps. "Józef", "Trzciński" (ur. 8 stycznia 1893 r. w Nowym Sączu, zm. 5 stycznia 1963 r. w Rabce-Zdroju) – polski prawnik, działacz niepodległościowy, żołnierz armii austriackiej i Wojska Polskiego, starosta i urzędnik państwowy w II RP, członek Rady Pomocy Żydom „Żegota”, uczestnik Powstania Warszawskiego, obrońca w procesach politycznych w PRL, represjonowany przez władze komunistyczne. 
Pochodził z rodziny robotniczej, ukończył studia prawnicze na Uniwersytecie Jagiellońskim. Od młodości zaangażowany w ruch niepodległościowy. Był organizatorem Drużyn Bartoszowych, w 1914 r. wstąpił do Legionu gen. Rajmunda Baczyńskiego, a następnie do Legionu Wschodniego. Po rozwiązaniu Legionu służył w armii austriackiej, dochodząc do stopnia chorążego. W 1918 r. brał udział w walkach o Lwów, a w 1920 r. w wojnie polsko-bolszewickiej. Jako prawnik służył w administracji państwowej, był m.in. starostą w Biłgoraju i Białej Podlaskiej, podprokuratorem w Zamościu oraz wojewódzkim inspektorem samorządowym we Lwowie. Otworzył też kancelarię prywatną. W 1930 zmienił nazwisko Bobek na Barski. Związał się ze Stronnictwem Narodowym, a następnie ze Stronnictwem Pracy. W czasie II wojny światowej czynnie angażował się w ratowanie Żydów, został członkiem Rady Pomocy Żydów przy Delegaturze Rządu na Kraj. Wstąpił w szeregi Armii Krajowej, w czasie Powstania Warszawskiego uczestniczył w pracach Biura Informacji i Propagandy oraz redakcji "Kuriera Stołecznego". Po kapitulacji zbiegł z transportu do KL Auschwitz. Po wojnie zamieszkał w Krakowie. Jako adwokat bronił żołnierzy i działaczy PSL. Był inwigilowany przez UB, w latach 1949-1950 więziony. Odmówił współpracy z komunistyczną bezpieką. Po 1956 r. starał się o poprawienie losu żołnierzy polskiego podziemia, występował z wnioskami o rehabilitację skazanych. 
Pochowany na cmentarzu w Rabce-Zdroju (sektor 5, rząd 4, miejsce 37). 

</doc>
<doc id="5385397" url="https://pl.wikipedia.org/wiki?curid=5385397" title="Biegi narciarskie na Mistrzostwach Świata w Narciarstwie Klasycznym 2005 – sprint drużynowy kobiet">
Biegi narciarskie na Mistrzostwach Świata w Narciarstwie Klasycznym 2005 – sprint drużynowy kobiet

Sprint drużynowy kobiet techniką dowolną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2005; zawody odbyły się 25 lutego 2005 roku. Był to debiut tej konkurencji w programie mistrzostw świata, pierwszymi w historii mistrzyniami świata w sprincie drużynowym zostały Norweżki Hilde Gjermundshaug Pedersen i Marit Bjørgen. Drugie miejsce zajęły Riitta-Liisa Roponen i Pirjo Manninen z Finlandii, a brązowy medal zdobyła reprezentacja Rosji w składzie: Julija Czepałowa i Alona Sid´ko.

</doc>
<doc id="5385401" url="https://pl.wikipedia.org/wiki?curid=5385401" title="Mistrzostwa Europy w Piłce Nożnej 1980 (eliminacje)">
Mistrzostwa Europy w Piłce Nożnej 1980 (eliminacje)

Kwalifikacje do Mistrzostw Europy 1980 rozgrywane były od maja 1978r. do lutego 1980 r. Reprezentacja Włoch, jako gospodarz turnieju, automatycznie otrzymała prawo do gry w finałach.
31 zespoły podzielono na 7 grup (3 grupy po 5 drużyn i 4 grupy po 4 drużyn), do finałów awansowały najlepsze drużyny z każdej grupy. Albania wraz z Liechtensteinem odmówiły udziału w eliminacjach.
Runda kwalifikacyjna została rozlosowana 30 listopada 1977r. w Rzymie.

</doc>
<doc id="5385402" url="https://pl.wikipedia.org/wiki?curid=5385402" title="Eliminacje Mistrzostw Europy w Piłce Nożnej 1980">
Eliminacje Mistrzostw Europy w Piłce Nożnej 1980



</doc>
<doc id="5385403" url="https://pl.wikipedia.org/wiki?curid=5385403" title="Giacomo Maiolini">
Giacomo Maiolini

Giacomo Maiolini (ur. 8 marca 1963 r. w Pedrocca) - włoski producent, założyciel w 1984 r. i właściciel Time Records. Wraz z Time Records opuścił branżę Eurobeat w 2008 roku. W ciągu swojej piętnastoletniej kariery Giacomo pozostał jednym z głównych nazwisk włoskiego przemysłu tanecznego od 1981 roku. Ustanowił swój pierwszy rekord, a następnie rozpoczął niezwykle udaną karierę w branży Italo Dance. Wyprodukował swojego pierwszego singla "Let Me trouble" stając się liderem gatunku Italo Disco. Jest aktywny od 2000 r. Skomponował ok. 1000 utworów, (w tym do serii kompilacji "Super Eurobeat"). 
Kariera Giacomo Maiolini.
Giacomo uczył się w ITC Abba-Ballini. Od 30 lat stoi u steru firmy fonograficznej. Maiolini stał się jednym z najważniejszych producentów muzycznych obecnego musicalu Eurobeat. W Japonii nazywany jest „King of Eurobeat”. Dotarł na szczyty brytyjskich list przebojów i ma to nastąpić co najmniej czterokrotnie: wytwórnia Time Records jest jedyną włoską wytwórnią muzyczną, która osiągnęła taki wynik, a dziś Time jest bez wątpienia wiodącą niezależną wytwórnią muzyczną we Włoszech i jedną z najważniejszych na świecie. W 2018 roku Giacomo był twórcą wielkiej współpracy: Dynoro &amp; Gigi D'Agostino „In My Mind”. W 2020 roku in. projekt przy pomocy Maiolini osiągnął globalne listy przebojów: LA Vision, Gigi D'Agostino z „Hollywood”. Muzyk działa w branży projektowania mody i jest zaangażowanym kolekcjonerem sztuki i mecenasem sztuki.
Giacomo Maiolini ma ponad 13 238 obserwujących na Instagramie.

</doc>
<doc id="5385412" url="https://pl.wikipedia.org/wiki?curid=5385412" title="Ręka błogosławiąca">
Ręka błogosławiąca

Ręka błogosławiąca, ręka biskupia (ang. "Benedicting Hand") – patologia spowodowana długotrwałym uciskiem lub uszkodzeniem nerwu pośrodkowego.
Osoba posiadająca tę patologię nie jest w stanie zgiąć palca drugiego i trzeciego dłoni. Jest to spowodowane porażeniem nerwu odpowiadającego za unerwienie mięśni glistowatych I i II, których funkcją jest zginanie tych palców.

</doc>
<doc id="5385416" url="https://pl.wikipedia.org/wiki?curid=5385416" title="Rucze">
Rucze

Rucze (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Inna używana nazwa – Rudcze.
Historia.
W czasach zaborów w powiecie wilejskim, w guberni wileńskiej Imperium Rosyjskiego
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 215 osób, 1 była wyznania rzymskokatolickiego a 214 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 31 budynków mieszkalnych. W 1931 w 31 domach zamieszkiwało 319 osób.
Wierni należeli do parafii rzymskokatolickiej w Spasie i prawosławnej w Milczy. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Do 1977 roku w sielsowiecie Milcza.
Od 1991 w składzie niepodległej Białorusi.

</doc>
<doc id="5385418" url="https://pl.wikipedia.org/wiki?curid=5385418" title="Alan R. Hawley">
Alan R. Hawley

Alan Ramsay Hawley (ur. 29 lipca 1864 w Perth Amboy, zm.16 lutego 1938 w Nowym Jorku) – jednym z pierwszych lotników w Stanach Zjednoczonych. W 1910 roku wygrał Puchar Gordona Bennetta lecąc na balonie "America II" wraz ze swoim pomocnikiem i wieloletnim przyjacielem Augustusem Postem. Był prezesem Aero Club of America w latach 1913–1918.
Życiorys.
Był absolwentem Trinity School w Nowym Jorku.Był maklerem giełdowym w Nowym Jorku ze swoim bratem Williamem, aż do przejścia na emeryturę w 1912 roku. W latach 1913–1918 roku pełnił funkcję prezesa Aero Club of America.
Dwukrotnie startował razem z Augustusem Postem w zawodach o balonowy Puchar Gordona Bennetta, w 1907 i 1910 roku. W październiku 1910 roku lecąc balonem America II wylądowali wieczorem na zboczu góry w niedostępnym rejonie Quebecu. Noc spędzili w koszu balonu, a potem przez 8 dni przedzierali się do zamieszkanych rejonów. Aby ich odnaleźć przeprowadzono największe poszukiwania w Stanach Zjednoczonych. Po odnalezieniu okazało się, że nie tylko wygrali turniej, ale również ustanowili rekord Ameryki. Gdy jego lot na odległość 1171,9 mil nie został przez 3 lata pokonany w 1913 roku zdobył Puchar Lahma. Został on ustanowiony na cześć Franka Lahma, który zwyciężył w I Pucharze Gordana Bennetta. W 1938 roku Hawley podarowal puchar New-York Historical Society. W maju 1916 roku Hawley był pierwszym pasażerem, który poleciał samolotem pilotowanym przez Victora Carlstroma z Nowego Jorku do Waszyngtonu.
Zmarł na zakrzepicę wieńcową 16 lutego 1938 roku.

</doc>
<doc id="5385419" url="https://pl.wikipedia.org/wiki?curid=5385419" title="Drasterius makrisi">
Drasterius makrisi

Drasterius makrisi – gatunek chrząszcza z rodziny sprężykowatych i podrodziny Agrypninae.
Gatunek ten opisany został po raz pierwszy w 2003 roku przez Rüdigera Preissa i Giuseppe Platię. Jako miejsce typowe wskazano Agios Georgios nad rzeką Dhiarizos w cypryjskich górach Trodos. Epitet gatunkowy nadano na cześć Christodolou Makrisa, który odłowił część materiału typowego.
Chrząszcz o ciele długości od 3,8 do 5,6 mm i szerokości od 1,3 do 1,9 mm, z ubarwionym głównie czarniawo z gęstym złotożółtym owłosieniem i żółtorudymi odnóżami. Głowa ma głęboko punktowane czoło. Niedochodzące do tylnych kątów przedplecza czułki buduje jedenaście członów, z których drugi i trzeci są prawie walcowate, te od czwartego do przedostatniego prawie trójkątne, a ostatni elipsowaty. Przedplecze jest od 1,2 do 1,25 raza szersze niż dłuższe, bardziej poprzeczne niż u podobnego "D. bimaculatus", o bokach prawie łukowatych z pełnymi krawędziami, a kątach tylnych zaostrzonych i co najwyżej delikatnie rozbieżnych. Punktowanie dysku przedplecza jest grube i głębokie. Wypukła tarczka ma prawie kwadratowy zarys i silne punktowanie. Niemal owalne i z tyłu zwężone pokrywy są 2,5 raza dłuższe od przedplecza i prawie dwukrotnie dłuższe niż szerokie. Punktowanie rzędów jest wyraźne, międzyrzędów zaś bardzo delikatne.
Owad palearktyczny, endemiczny dla Cypru. Spotykany na brzegu rzeki, na mokrym żwirze.

</doc>
<doc id="5385427" url="https://pl.wikipedia.org/wiki?curid=5385427" title="Neilia Hunter Biden">
Neilia Hunter Biden

Neilia Hunter Biden (ur. 28 lipca 1942 w Skaneateles, zm. 18 grudnia 1972 w Wilmington) – amerykańska nauczycielka, pierwsza żona Joe Bidena, 46. prezydenta Stanów Zjednoczonych.
Życiorys.
Wczesne życie.
Neilia Hunter urodziła się 28 lipca 1942 w Skaneateles w stanie Nowy Jork jako córka Louise Basel (1915–1993) i Roberta Huntera (1914–1991), którzy byli prezbiterianami. Uczęszczała do Penn Hall, szkoły średniej z internatem w Pensylwanii. Była aktywna w szkolnym klubie języka francuskiego oraz samorządzie uczniowskim, a także uprawiała hokej i pływanie. Po ukończeniu szkoły średniej studiowała na Syracuse University, a później została nauczycielką w dystrykcie szkół w mieście Syracuse. Była nauczycielką języka angielskiego w Bellevue Academy w Syracuse. Jej krewnym był Robert Hunter, były radny miasta Auburn.
Małżeństwo i życie rodzinne.
Hunter poznała Joe Bidena w Nassau na Bahamach podczas przerwy wiosennej. Wkrótce Biden przeprowadził się do Syracuse i uczęszczał do szkoły prawnej. Para pobrała się 27 sierpnia 1966. Po tym jak Joe Biden ukończył szkołę prawną, małżeństwo przeniosło się do Wilmington w stanie Delaware. Mieli razem troje dzieci: Josepha Robinette III „Beau” (1969–2015), Roberta Huntera (ur. 1970) i Naomi Christinę „Amy” (1971–1972). Podczas gdy Biden prowadził kampanię mającą na celu usunięcie amerykańskiego senatora J. Caleba Boggsa, jego żona Neilia została opisana przez "The News Journal" jako „mózg” jego kampanii.
Śmierć.
18 grudnia 1972 krótko po tym, jak Joe Biden został senatorem, Neilia jechała z trójką ich dzieci na zachód wzdłuż wiejskiej Valley Road w Hockessin w stanie Delaware. Na skrzyżowaniu z Delaware Route 7 (Limestone Road) zatrzymała się przed ciągnikiem siodłowym jadącym na północ wzdłuż Trasy 7. Policja ustaliła, że kobieta wjechała na ścieżkę ciągnika z przyczepą, prawdopodobnie z powodu problemów z widocznością. Wszyscy czterej pasażerowie zostali zabrani do Wilmington General Hospital, gdzie po przybyciu stwierdzono zgon Neilii i Naomi, a Beau i Hunter przeżyli z wieloma poważnymi obrażeniami. Dwa tygodnie po wypadku Joe Biden został zaprzysiężony na senatora będąc w szpitalu, w którym leczono Beau i Huntera. Neilia i Naomi zostały pochowane w St. Joseph na cmentarzu Brandywine w Greenville w stanie Delaware.
Dziedzictwo.
Jej pamięci poświęcono park na przedmieściach hrabstwa New Castle w stanie Delaware, poza miastem Wilmington. Cayuga Community College w Auburn w stanie Nowy Jork, gdzie ojciec Neilii przez wiele lat prowadził działalność gastronomiczną, corocznie przyznaje "Nagrodę Neilii Hunter Biden" dwóm absolwentom, jednemu z dziennikarstwa, a drugiemu z literatury angielskiej. Wśród pierwszych zwycięzców był William „Bill” Fulton, który później pełnił funkcję burmistrza miasta Ventura w Kalifornii.
W Bellevue Elementary School w Syracuse została wzniesiona tablica pamiątkowa ku pamięci Neilii Hunter Biden.

</doc>
<doc id="5385432" url="https://pl.wikipedia.org/wiki?curid=5385432" title="Rumiańskie">
Rumiańskie

Rumiańskie (; ) – wieś na Białorusi, w obwodzie mińskim, w rejonie wilejskim, sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 75 osób, wszystkie były wyznania rzymskokatolickiego i zadeklarowały polską przynależność narodową. Było tu 10 budynków mieszkalnych. W 1931 w 12 domach zamieszkiwały 92 osoby.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5385438" url="https://pl.wikipedia.org/wiki?curid=5385438" title="Liri Gega">
Liri Gega

Liri Beso Gega (ur. 1917 w Gjirokastrze, zm. w grudniu 1956) – albańska nauczycielka i działaczka komunistyczna, ofiara represji komunistycznych, żona Dalego Ndreu.
Życiorys.
Była córką farmaceuty i burmistrza Gjirokastry Besima Gegi. W 1935 ukończyła naukę w w Tiranie, a następnie wyjechała na studia historyczne na Uniwersytecie Rzymskim. Po powrocie do Albanii pracowała jako nauczycielka w Instytucie Donika Kastrioti. Od 1941 była związana z grupą komunistyczną ze Szkodry, a następnie należała do Komunistycznej Partii Albanii. Walczyła w I Brygadzie Szturmowej Armii Narodowo-Wyzwoleńczej, którą dowodził Dali Ndreu. W 1944 została usunięta z Biura Politycznego KPA, jako osoba, która nie cieszyła się poparciem komunistów jugosłowiańskich.
W 1946 poślubiła Dali Ndreu. Od 1945 była deputowaną do parlamentu z okręgu Wlora i zasiadała we władzach Organizacji Kobiet Albańskich. Po zakończeniu wojny pracowała jako nauczycielka w szkole pedagogicznej, a następnie w szkole średniej w Fierze.
W kwietniu 1956 wzięła udział w plenum stołecznego komitetu partii w Tiranie, w czasie którego poddano krytyce politykę Envera Hodży. Aresztowana przez Sigurimi we wsi Sllove, stanęła przed sądem wojskowym (przew. Aranit Çela). Proces odbył się za zamkniętymi drzwiami. 22 listopada 1956 została skazana na karę śmierci za zdradę stanu i działalność szpiegowską na rzecz Jugosławii. Stracona przez rozstrzelanie w grudniu 1956. Według relacji córki, w chwili rozstrzelania była w ciąży. Podobną opinię wygłaszał Nikita Chruszczow, atakując kierownictwo partii albańskiej.
Życie prywatne.
Ze związku z Dalim Ndreu miała córkę Lavdie (ur. 1948) i syna Sokola (ur. 1954).

</doc>
<doc id="5385440" url="https://pl.wikipedia.org/wiki?curid=5385440" title="Donna Barba Higuera">
Donna Barba Higuera

Donna Barba Higuera – amerykańska pisarka powieści dla dzieci.
Życiorys.
Wychowywała się w środkowej Kalifornii w mieszanej rodzinie amerykańsko-meksykańskiej. Od dzieciństwa słuchała meksykańskich opowieści swojego ojca i babci, snuła własne historie i czytała dużo książek. Szczególnie upodobała sobie fantastykę naukową, w tym twórczość Ursuli K. Le Guin oraz produkcje filmowe w tym gatunku – "Star Trek", "Gwiezdne wojny", "Strefa mroku". W 1995 roku przeniosła się do stanu Waszyngton, gdzie mieszka z mężem i czwórką dzieci. Poza pisarstwem prowadzi praktykę optometryczną.
Twórczość.
Przemożny wpływ na twórczość Donny Barby Higuery wywarły opowiadane przez jej rodzinę historie. W swoich powieściach umieszcza również elementy folkloru meksykańskiego i wątki autobiograficzne. Główni bohaterowie wplątywani są w trudne i przerażające sytuacje.
Higuera opublikowała pierwszą książkę w 2020 roku. W "Lupe Wong Won’t Dance" bohaterką była dziewczyna pochodzenia chińsko-meksykańskiego, pragnąca zostać pierwszym kobiecym miotaczem w lidze Major League Baseball. Powieść otrzymała pozytywne recenzje oraz została uhonorowana Pacific Northwest Booksellers Association Award.
Rok później ukazała się powieść ilustrowana – "El Cucuy is Scared, Too!". Centralnym punktem opowieści jest bezsenność, w wyniku strachu małego Ramóna przed pójściem do nowej szkoły. Odnajduje on niespodziewanego przyjaciela w El Cucuy, potworze mieszkającym w doniczce z kaktusem. Higuera przepracowała w ten sposób lęk z dzieciństwa przed "El Cucuy", którym jej babcia straszyła ją, aby poszła spać o odpowiedniej porze.
W trzeciej powieści, "The Last Cuentista", Petra Peña musi posługiwać się meksykańskimi opowieściami swojej babci, aby historia ludzkości nie uległa zapomnieniu. Powodem tego były działania Kolektywu w czasie międzyplanetarnej podróży ostatnich ludzi, który postanowił wyczyścić pamięć całej załodze, aby stworzyć nowe społeczeństwo, niepamiętające swojej przeszłości. Książka spotkała się z bardzo pozytywnym odbiorem krytyków oraz otrzymała Medal Johna Newbery’ego i Pura Belpré Award.

</doc>
<doc id="5385445" url="https://pl.wikipedia.org/wiki?curid=5385445" title="Mistrzostwa Azji w Rugby 7 Kobiet 2022">
Mistrzostwa Azji w Rugby 7 Kobiet 2022

Mistrzostwa Azji w Rugby 7 Kobiet 2022 – dwudzieste drugie mistrzostwa Azji w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez Asia Rugby mające na celu wyłonienie najlepszej żeńskiej reprezentacji narodowej w tej dyscyplinie sportu w Azji. Zostały rozegrane w formie trzech turniejów, rozegranych wraz z zawodami męskimi pomiędzy 22 października a 27 listopada 2022 roku.
Sezon zdominowały reprezentacje Chin i Japonii, które rozstrzygnęły między sobą finały wszystkich trzech turniejów, a każdy z nich zakończył się różnicą maksymalnie siedmiu punktów. W pierwszych zawodach triumfowały – po raz pierwszy od 2016 roku – Chinki, trzy tygodnie później zrewanżowały im się Japonki. Do finału ostatniego turnieju Chiny dotarły bez straty choćby punktu, w nim oddały rywalkom dwa przyłożenia same zdobywając trzy i tym samym odzyskując tytuł po raz pierwszy od edycji 2014. Najwięcej punktów w sezonie zdobyła Chinka Gu Yaoyao, zaś w klasyfikacji przyłożeń z piętnastoma zwyciężyła jej rodaczka Liu Xiaoqian.
Informacje ogólne.
W walce o tytuł mistrzowski wzięło udział osiem zespołów, a cykl składał się z trzech rankingowych turniejów. Mistrzem Azji została drużyna, która po rozegraniu trzech rankingowych turniejów – w Bangkoku, Inczon i Al-Ajn – zgromadziła najwięcej punktów, które były przyznawane za zajmowane w nich miejsca. W przypadku tej samej liczby punktów w klasyfikacji generalnej lokaty zainteresowanych drużyn były ustalane kolejno na podstawie:
W każdych zawodach drużyny rywalizowały w pierwszym dniu systemem kołowym w ramach dwóch czterozespołowych grup, po czym po dwie czołowe z każdej z nich awansowały do półfinałów, a pozostała czwórka zmierzyła się w walce o "Plate". W fazie grupowej spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio cztery, dwa i jeden punkt, brak punktów natomiast za nieprzystąpienie do meczu. Przy ustalaniu rankingu po fazie grupowej w przypadku tej samej liczby punktów lokaty zespołów były ustalane kolejno na podstawie:
W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci". Przystępujące do turnieju reprezentacje mogły liczyć maksymalnie dwunastu zawodników. Rozstawienie w każdych zawodach następowało na podstawie wyników poprzedniego turnieju, a w przypadku pierwszych zawodów – na podstawie rankingu z poprzedniego roku.
W cyklu miało wziąć siedem czołowych zespołów z ubiegłego sezonu oraz zwycięzca zaplanowanych na koniec listopada 2021 roku kwalifikacji. Zostały one początkowo przełożone na marzec 2022 roku, a następnie odwołane, zatem obsada mistrzostw pozostała bez zmian. Z uwagi na zawieszenie w prawach członka Asia Rugby w pierwszych zawodach ostatecznie nie wystartowała Sri Lanka, zespół ten powrócił do rozgrywek w kolejnym turnieju.

</doc>
<doc id="5385453" url="https://pl.wikipedia.org/wiki?curid=5385453" title="Kevin Hamilton (ujednoznacznienie)">
Kevin Hamilton (ujednoznacznienie)



</doc>
<doc id="5385454" url="https://pl.wikipedia.org/wiki?curid=5385454" title="Sejm nadzwyczajny 1655">
Sejm nadzwyczajny 1655

Sejm nadzwyczajny 1655 – I Rzeczypospolitej, został zwołany 3 kwietnia 1655 roku do Warszawy.
Sejmiki przedsejmowe w województwach odbyły się 28 kwietnia 1655 roku. 
Marszałkiem sejmu obrano Jana Kazimierza Umiastowskiego, sędziego ziemskiego brzekolitewskiego. Obrady sejmu trwały od 19 maja do 20 czerwca 1655 roku.
Sejm zajmował się problemem obrony państwa, zabezpieczeniu Wielkopolski, ale także Podola. Uchwalono pospolite ruszenie, zreformowano piechotę łanowa i artylerię. Umocniono twierdze w Poznaniu, Lwowie i Kamieńcu. Nakazano egzekucje zaległych podatków, jak też uchwalono nowe podatki. Było to związane z zagrożeniem ze strony Szwecji.

</doc>
<doc id="5385470" url="https://pl.wikipedia.org/wiki?curid=5385470" title="Rzeczki (rejon wilejski)">
Rzeczki (rejon wilejski)

Rzeczki (; ) – wieś na Białorusi, w obwodzie mińskim, w rejonie wilejskim, sielsowiecie Dołhinów.
Historia.
W czasach zaborów wieś w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 138 osób, 1 była wyznania rzymskokatolickiego a 137 prawosławnego. Jednocześnie 1 mieszkaniec zadeklarował polską, 137 białoruską przynależność narodową. Było tu 25 budynków mieszkalnych. W 1931 w 28 domach zamieszkiwało 145 osób.
Wierni należeli do parafii rzymskokatolickiej w Dołhinowie i prawosławnej w Milczy. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Do 1977 roku w sielsowiecie Milcza.
Od 1991 w składzie niepodległej Białorusi.

</doc>
<doc id="5385471" url="https://pl.wikipedia.org/wiki?curid=5385471" title="Jillian Alleyne">
Jillian Alleyne

Jillian Alleyne (ur. 16 sierpnia 1994 w Fontanie) – amerykańska koszykarka, występująca na pozycjach silnej skrzydłowej lub środkowej, obecnie zawodniczka Maccabi Ironi Ramat Hen.

</doc>
<doc id="5385480" url="https://pl.wikipedia.org/wiki?curid=5385480" title="Zala Lancet-3">
Zala Lancet-3



</doc>
<doc id="5385485" url="https://pl.wikipedia.org/wiki?curid=5385485" title="Wita-Stosa pamięci estetycznych zarysów siedem">
Wita-Stosa pamięci estetycznych zarysów siedem

Wita-Stosa pamięci estetycznych zarysów siedem – poemat Cypriana Kamila Norwida z 1856 roku zawierający zarys poglądów estetycznych poety w obrazach.
O poemacie.
"Wita-Stosa pamięci estetycznych zarysów siedem" jest utworem cyklicznym, którego poszczególne części powstawały zapewne w różnych, choć nieodległych od siebie latach. Poemat został poświęcony pamięci Wita Stowosza. Poeta interesował się Stwoszem podczas pobytu we Florencji w 1844 i dwukrotnie wypowiadał się na jego temat w 1849 ubolewając, że musiał osiąść pod koniec życia w Norymberdze i został policzonym "pomiędzy norymberczyki". Jest bardzo prawdopodobne, że Norwid widział dzieła krakowskie i norymberskie rzeźbiarza w trakcie podróży w 1842.
Całość została skomponowana w pierwszej połowie 1856 roku i wysłana Lucjanowi Siemieńskiemu w Krakowie. Celem poety było wówczas przeciwstawienie się obrazoburstwu towiańczyków. W liście z czerwca 1856 roku pisał: "Tak się z ikonoklastyzmem towiańszczyków stało że zabiłem go od ś-go Łukasza począwszy, aż przez całą herezję bizancką, przeprowadziwszy rzecz na faktach krwią i męczeństwem okupionych, prawomocności sztuki chrześcijańskiej dowodząc". Utwór ukazał się drukiem w "Dodatku Miesięcznym" do krakowskiego "Czasu" w 1856 roku.
Poemat złożony z siedmiu części napisanych rymowanym jedenastozgłoskowcem liczy 144 wiersze.
Treść.
Piękno.
Jak Bóg może znieść tyle brzydoty, która istnieje w świecie? Jeśli spojrzeć okiem artysty, niczego się nie zazdrości i niczego nie nienawidzi. Dopiero pycha jest końcem kontemplacji i zatrzymaniem boskiego promienia.
Ewangelista.
Do apostołów przyłączył się neofita Łukasz (co znaczy: światły). Spisał to co usłyszał od Pawła, Barnaby i Matki Bożej, a potem na desce stołu namalował jej portret. Rysunek podobny jest do pisma i litery, a ich praca, do wołu, który długo był symbolem bóstw, aż w Betlejem zgiął kolana przed Panem.
Męczennik.
Cesarz bizantyński Leon wyklął obrazy i prześmiewczo nosił płaszcz Najświętszej Dziewicy. Jego następcy: Teofil i Michał karali malarzy wygnaniem lub śmiercią. Mnich Łazarz umiał wyrazić w obrazie treść wieczną. Pojmany i umęczony, widział wdzięk lilii polnej i świętego Łukasza, który go przyzywał. A potem zniknął w dymie, który go okrył.
Chrzciciel.
Naród bułgarski, żyjący bez Boga i wiary, dotknięty zarazą, podobny był do Łazarza. Pogański książę buduje nowe miasta i zaprasza mnicha Metodego, pisarza i malarza, by ozdobił nowy gmach. Gdy mnich odkrył swe dzieło przed osłupiałym ludem, ten ujrzał rzesze na Sądzie Pańskim. A Metody mówił im, że obraz jest tylko cieniem rzeczy dziejących się nad naszą głową, które odkrywa dopiero Objawienie. Potem zamieniwszy pędzel na kropidło, żegnał cienie, a obdarzał ich światłem. Chrzcząc uratował Bułgarię.
Krytyk ex professo.
Krytyk z powołania podobny jest odźwiernemu na pustyni. Jeśli chcesz wiedzieć jak ważna jest twa praca sprawdź jak prędko wraca od niej twa myśl do Boga.
Manieryzm.
Akrobata, który cierpi jak męczennicy wciągani na krzyż robi to dla zadziwienia a nie dla zbawienia świata.
Profan.
Scypion palił dorobek Kartaginy, gdy Mummius na drugim krańcu imperium łupił Korynt. Kazał pakować wazy, klejnoty i rzeźby i ostrzegał sługi, że jeśli ktoś uszkodzi któregoś Apollina czy Jowisza, da mu dłuto i marmur i każe rzecz wykonać od nowa.

</doc>
<doc id="5385505" url="https://pl.wikipedia.org/wiki?curid=5385505" title="Siwce (sielsowiet Dołhinów)">
Siwce (sielsowiet Dołhinów)

Siwce (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów wieś w gminie Milcza, w powiecie borysowskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 73 osoby, 18 było wyznania rzymskokatolickiego a 55 prawosławnego. Jednocześnie 6 mieszkańców zadeklarowało polską, 67 białoruską przynależność narodową. Było tu 14 budynków mieszkalnych. W 1931 w 18 domach zamieszkiwało 109 osób.
Wierni należeli do parafii rzymskokatolickiej w Dołhinowie i prawosławnej w Milczy. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Do 1977 roku w sielsowiecie Milcza.
Od 1991 w składzie niepodległej Białorusi.

</doc>
<doc id="5385511" url="https://pl.wikipedia.org/wiki?curid=5385511" title="Biegi narciarskie na Mistrzostwach Świata w Narciarstwie Klasycznym 2005 – bieg na 10 km kobiet">
Biegi narciarskie na Mistrzostwach Świata w Narciarstwie Klasycznym 2005 – bieg na 10 km kobiet

Bieg kobiet na 10 km techniką dowolną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2005; zawody odbyły się 17 lutego 2005 roku. Tytułu sprzed dwóch lat nie obroniła Norweżka Bente Skari, która wcześniej zakończyła karierę. Nową mistrzynią świata została Czeszka Kateřina Neumannová, drugie miejsce zajęła Rosjanka Julija Czepałowa, a brązowy medal zdobyła Marit Bjørgen z Norwegii.

</doc>
<doc id="5385519" url="https://pl.wikipedia.org/wiki?curid=5385519" title="Święte świętych">
Święte świętych



</doc>
<doc id="5385530" url="https://pl.wikipedia.org/wiki?curid=5385530" title="Scott Donaldson">
Scott Donaldson

Scott Donaldson (ur. 19 marca 1994 w Perth) – szkocki snookerzysta. Zwycięzca turnieju Championship League 2020.

</doc>
<doc id="5385531" url="https://pl.wikipedia.org/wiki?curid=5385531" title="Sancta sanctorum">
Sancta sanctorum



</doc>
<doc id="5385533" url="https://pl.wikipedia.org/wiki?curid=5385533" title="Mistrzostwa Europy w Piłce Nożnej 1984 (eliminacje)">
Mistrzostwa Europy w Piłce Nożnej 1984 (eliminacje)

Eliminacje do Mistrzostw Europy w Piłce Nożnej 1984 - od maja 1982r do grudnia 1983r. W eliminacjach wzięły udział 32 drużyny, które podzielono na 7 grup (3 grupy po cztery drużyny oraz 4 grupy po pięć drużyn), do finałów awansowały najlepsze drużyny z każdej grupy.
Francja jako gospodarz otrzymała automatyczny awans do Mistrzostw Europy w Piłce Nożnej 1984.
Kwalifikacje.
Legenda:

</doc>
<doc id="5385539" url="https://pl.wikipedia.org/wiki?curid=5385539" title="Maria Bayo">
Maria Bayo

Maria Bayo (ur. 28 maja 1958 w Fitero) – hiszpańska śpiewaczka (sopran). 
Maria Bayo studiowała w Conservatorio Superior de Música de Navarra w Pampelunie u Edurne Aguerriego. W 1985 roku uzyskała stypendium rządu Nawarry na studia w Hochschule für Musik Detmold w Detmold w Niemczech u Arthura Janzena.
Zadebiutowała w operze rolą Leili w Poławiaczach pereł Georges'a Bizeta. W 1991 roku wystąpiła w roli Musetty w Cyganerii Giacoma Pucciniego) w La Scali w Mediolanie, wkrótce potem zadebiutowała w paryskiej Opéra Bastille. 

</doc>
<doc id="5385541" url="https://pl.wikipedia.org/wiki?curid=5385541" title="Święte świętych (mormoni)">
Święte świętych (mormoni)



</doc>
<doc id="5385545" url="https://pl.wikipedia.org/wiki?curid=5385545" title="Paweł Kuczyński (reżyser)">
Paweł Kuczyński (reżyser)

Paweł Janusz Kuczyński (ur. 28 maja 1955 w Warszawie) – polski reżyser filmowy, producent, scenarzysta, wykładowca i pedagog.
Życiorys.
Syn profesorów filozofii – Alicji i Janusza Kuczyńskich. W szkole średniej laureat olimpiady polonistycznej. Przez rok studiował filozofię na Uniwersytecie Warszawskim. Absolwent reżyserii filmowej na PWSFTviT w Łodzi w roku 1979 (dyplom magistra w 1991, doktorat w 2011). W latach 2004–2017 wykładowca na SWPS w Warszawie. 
Pobyt w USA.
Od 1981 przebywał przez dwadzieścia lat w Stanach Zjednoczonych. Stypendysta IREX oraz Rockefeller Foundation. Asystent Mariana Marzyńskiego na Governors State University, Illinois. Producent w USC School of Cinematic Arts, University of Southern California. 
Uczestnik projektu CBS TV Reality Programming Workshop w American Film Institute (pod kierownictwem Alana Landsburga).
W latach 90. prowadził w Los Angeles autorskie kursy „Film Directing Lab”. 
Twórczość.
Kino Pawła Kuczyńskiego widocznie akcentuje problematykę relacji między środkami warsztatu filmowego a abstrakcyjnym myśleniem. 
Reżyser realizuje filmy dokumentalne o filozofach: Richard Shusterman, Marek Siemek, Bronisław Baczko, Zygmunt Bauman, Charles Brown, John Rensenbrink, Janusz Kuczyński. A także o artystach: Henryk Musiałowicz, Witold Lutosławski, Rachel Rosenthal.
Działalność internetowa.
Od roku 2020 Paweł Kuczyński prowadzi w serwisie YouTube kanał "Thinking Camera", gdzie w formie vlogowych odcinków przekazuje swoje refleksje na temat filmu i kina. W tymże formacie eksploruje również zagadnienia społeczne oraz przekazuje treści edukacyjne z zakresu teorii filmu.

</doc>
<doc id="5385547" url="https://pl.wikipedia.org/wiki?curid=5385547" title="Noctua warreni">
Noctua warreni

Noctua warreni – gatunek motyla z rodziny sówkowatych.
Gatunek ten opisany został po raz pierwszy w 1987 roku przez Martina Lödla. Jako miejsce typowe wskazano Platraes na Cyprze. Epitet gatunkowy nadano na cześć lepidopterologa Williama Warrena.
Motyl osiągający od 36 do 45 mm rozpiętości skrzydeł. Tło wierzchu skrzydła przedniego bywa szarawobrązowe, jasnorudobrązowe, gliniaste z marmurkowaniem lub ciemnoszare. Plamy okrągła i nerkowata mogą być koloru tła lub ciemniejsze, aż po niemal czarne. U osobników ciemniejszych przepaski zewnętrzna i falista są jasnoszare, u jaśniejszych zaś przepaska zewnętrzna często rozbita jest na szereg czarniawych kropek. Wierzch skrzydła tylnego jest pomarańczowożółty z nieregularną, ciemnobrązową przepaską falistą i ciemną plamką dystalną. Spód skrzydeł jest częściowo rudobrązowo podbarwiony. Samiec ma walwę w części dosiebnej szeroką i grzbietowo wygiętą, u wierzchołka zaś lekko zakrzywioną i zwężoną, ampullę smukłą i zakrzywioną, krótki edeagus oprószony w części nasadowej i delikatnie granulowany w środkowej oraz duże, stożkowate ciernie bez pólka drobnych kolców w sąsiedztwie. Samica ma torebkę kopulacyjną o pozbawionym znamienia korpusie i wyraźnie od niego wyodrębnionej szyjce ze zesklerotyzowanymi zmarszczkami. Przewód torebki jest niemal dwukrotnie dłuższy od szyjki, w dosiebnej części nierozdęty, w doogonowej głównie zesklerotyzowany, z krótkim odcinkiem błoniastym.
Owad palearktyczny, endemiczny dla Cypru.

</doc>
<doc id="5385549" url="https://pl.wikipedia.org/wiki?curid=5385549" title="Roewe RX9">
Roewe RX9

Roewe RX9 – samochód osobowy typu SUV klasy wyższej produkowany pod chińską marką Roewe od 2022 roku.
Historia i opis modelu.
W sierpniu 2022 Roewe powiększył swoją dotychchzasową reprezentację w segmencie wyższej klasy SUV-ów, prezentując nowocześniejszą i mniej konwencjonalną alternatywę dla przedstawionego 4 lata wcześniej konserwatywnie stylizowanego RX8. Nowy flagowy model w gamie utrzymany został w bardziej agresywniej stylistyce, wyróżniając się trapezoidalnym obszernym wlotem powietrza, wąskimi reflektorami i położonymi pod kątem wąskimi pasami diod LED do jazdy dziennej przecinających pas pod kątem. Tylne lampy połączono wąskim pasem świetlnym, a łagodnie opadająca linia dachu zwieńczona została szybą położoną skośnie. Samochód zaprojektowano pod kątem optymalnych warunków aerodynamicznych, w czym pomogło zastosowanie m.in. chowanych klamek.
Kabina pasażerska została zaprojektowana zgodnie z trendami panującymi na początku lat 20. XXI wieku wśród chińskich producentów. Minimalistyczne wzornictwo, zastosowanie aluminium i skóry do wykończenia oraz materiały o jasnej fakturze połączone zostały z dużym, trzyczęściowym pasem wyświetlaczy biegnącym przez całą szerokość deski rozdzielczej. Pełniłą one kolejno funkcję: cyfrowych zegarów, centralnego dotykowego ekranu systemu multimedialnego oraz wyświetlacza dla pasażera. Łącznie tafla posiada przekątną 47 cali. Przy trzech rzędach siedzeń, Roewe RX9 może pomieścić od 6 do 7 pasażerów.
Do napędu dużego, ponad 4,9 metrowego SUV-a, wykorzystany został jeden czterocylindrowy silnik benzynowy z turbodoładowaniem. Przy pojemności 2 litrów osiągnął on moc maksymalną 234 KM, współpracując z 9-biegową automatyczną skrzynią biegów.
Sprzedaż.
Roewe RX9 zbudowany został wyłącznie z myślą o lokalnym, wewnętrznym rynku chińskim. Po debiucie w sierpniu 2022, chińska firma zapowiedziała w grudniu tego samego roku plany uruchomienia sprzedaży flagowego SUV-a na luty 2023 po opóźnieniach uniemożliwiających realizację terminu w trzecim kwartale 2022.

</doc>
<doc id="5385550" url="https://pl.wikipedia.org/wiki?curid=5385550" title="Perespa (jezioro)">
Perespa (jezioro)

Perespa (także: "Perespilno") – jezioro w Polsce, w województwie lubelskim, w powiecie włodawskim.
Położenie.
Akwen położony jest na wschód od jeziora Spólnego, od którego odgradza go bagno Zawłocze i na południe od wsi Żłobek w gminie Włodawa, pośród lasów i terenów zabagnionych.
Morfometria.
Jezioro ma powierzchnię 24,3 hektara, a jego basen składa się z dwóch zagłębień o kształcie płaskodennych mis. Basen północny ma maksymalną głębokość 6,2 metra, a południowy 4,5 metra. Oddzielające misy spłycenie ma maksymalną głębokość 2,7 metra. Brzegi są płaskie, zabagnione i niedostępne, z wyjątkiem dwóch miejsc, gdzie do linii brzegowej przytykają piaszczyste wzniesienia.
Przyroda.
Szata roślinna akwenu i jego otoczenia jest zróżnicowana. Występują tu klasy "Lamnetea", "Potamogetonetea" oraz "Phragmitetea". Na terenach zabagnionych dominują turzycowiska ze związku "Magnocaricion elatae" (głównie zespoły "Caricetum elatae" i "Caricetum gracilis"). W otoczeniu rosną olsy z klasy "Alnetea glutinosae" oraz różne typy borów z klasy "Vaccinio-Piceetea". W latach 2010–2012 wokół jeziora stwierdzano obecność kilkuset kwitnących osobników aldrowandy pęcherzykowatej.
Turystyka.
Zachodnim brzegiem akwenu przechodzi zielony szlak pieszy "Pętla Sobiborska".

</doc>
<doc id="5385551" url="https://pl.wikipedia.org/wiki?curid=5385551" title="Pionier (Ziemie Odzyskane)">
Pionier (Ziemie Odzyskane)

Pionier – termin oznaczający osadnika, który zamieszkał na Ziemiach Odzyskanych w pierwszych latach powojennych. Dzięki swojej pracy pionierzy przyczynili się w znacznej mierze do usunięcia szkód wojennych (odgruzowywanie miast), przywrócenia infrastruktury technicznej i społecznej Ziem Odzyskanych do użytku oraz polonizacji zastanej przestrzeni. Pionierami nazywano również grupy posyłane za zgodą PPR na nowe tereny w celu zbudowania tam polskich struktur administracyjnych oraz zorganizowania lokalnych jednostek sił bezpieczeństwa, niezbędnych do obrony ludności cywilnej przed szabrownikami, maruderami czy Werwolfem.
Historia pionierów wykorzystywana była w powojennej polityce historycznej do kreowania nowej tożsamości mieszkańców Ziem Odzyskanych. Tworzone były analogie między polskimi i amerykańskimi pionierami, którzy tak samo wyruszać mieli na niebezpieczne, nieznane oraz ogromne zachodnie terytoria w celu zdobycia ich i podporządkowania sobie, nieraz przy użyciu siły (z powodu tych porównań w potocznym obiegu funkcjonowała nazwa "Polski Dziki Zachód"). Tworzona w okresie PRL-u literatura opowiadająca o losach pionierów nazywana jest literaturą osadniczą, przesiedleńczą, migracyjną, repatriancką itp..

</doc>
<doc id="5385552" url="https://pl.wikipedia.org/wiki?curid=5385552" title="De Tomaso P900">
De Tomaso P900



</doc>
<doc id="5385555" url="https://pl.wikipedia.org/wiki?curid=5385555" title="Landevennec">
Landevennec



</doc>
<doc id="5385556" url="https://pl.wikipedia.org/wiki?curid=5385556" title="Sołone (rejon wilejski)">
Sołone (rejon wilejski)

Sołone (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Dawniej używana nazwa – Sołonoje, Sałanoje.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 466 osoby, 11 było wyznania rzymskokatolickiego a 455 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 82 budynków mieszkalnych. W 1931 w 94 domach zamieszkiwało 536 osób.
Wierni należeli do parafii rzymskokatolickiej w Dołhinowie i prawosławnej w Milczy. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W okresie międzywojennym była tu umiejscowiona strażnica KOP „Sołonoje”. W 1932 roku obsada strażnicy zakwaterowana była w budynku prywatnym.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Do 1977 roku w sielsowiecie Milcza.
Od 1991 w składzie niepodległej Białorusi.

</doc>
<doc id="5385557" url="https://pl.wikipedia.org/wiki?curid=5385557" title="Buick GL8 ES">
Buick GL8 ES



</doc>
<doc id="5385558" url="https://pl.wikipedia.org/wiki?curid=5385558" title="Buick GL8 Century">
Buick GL8 Century



</doc>
<doc id="5385566" url="https://pl.wikipedia.org/wiki?curid=5385566" title="Kościół Wszystkich Świętych w Strzelcach">
Kościół Wszystkich Świętych w Strzelcach

Kościół pw. Wszystkich Świętych w Strzelcach – kościół z 1 poł. XIV wieku znajdujący się w Strzelcach (gmina Marcinowice, powiat świdnicki, województwo dolnośląskie), na terenie diecezji świdnickiej. Kościół parafialny parafii pw. Wszystkich Świętych w Strzelcach.
Architektura.
Kościół w stylu wczesnogotyckim, murowany z kamienia łamanego, jednonawowy, z prezbiterium nakrytym sklepieniem krzyżowo-żebrowym, z wieżą.

</doc>
<doc id="5385567" url="https://pl.wikipedia.org/wiki?curid=5385567" title="Raphael Claus">
Raphael Claus

Raphael Claus (ur. 6 września 1979 roku w Santa Bárbara D'Oeste) – brazylijski sędzia piłkarski. Od 2015 roku sędzia międzynarodowy.
Claus znalazł się na liście sędziów Copa América 2019 i Copa América 2021 oraz Mistrzostw Świata 2022.

</doc>
<doc id="5385571" url="https://pl.wikipedia.org/wiki?curid=5385571" title="Arifureta shokugyō de sekai saikyō">
Arifureta shokugyō de sekai saikyō

 – seria light novel napisana przez Ryo Shirakome i zilustrowana przez Takayakiego. Początkowo ukazywała się jako powieść internetowa, lecz później została nabyta przez wydawnictwo Overlap, które opublikowało ją w 13 tomach, wydanych między czerwcem 2015 a wrześniem 2022. Prequel serii, zatytułowany "Arifureta shokugyō de sekai saikyō zero", ukazywał się od grudnia 2017 do grudnia 2021.
Na podstawie powieści powstała manga publikowana na stronie "Comic Gardo" od grudnia 2016 oraz serial anime, wyprodukowany przez studia Asread i White Fox, który emitowano od lipca do października 2019. Drugi sezon stworzony przez Asread i Studio Mother, emitowano między styczniem a marcem 2022. Zapowiedziano także powstanie trzeciego sezonu.
Fabuła.
Licealista Hajime Nagumo jest nielubiany przez kolegów z klasy z powodu jego przyjaznych stosunków z najpopularniejszą dziewczyną w klasie, Kaori. Pewnego dnia Hajime i reszta klasy zostają przeniesieni do świata fantasy. Podczas gdy jego rówieśnicy otrzymują potężne umiejętności magiczne, Hajime zyskuje tylko podstawową zdolność do transmutacji stałych materiałów, powszechną umiejętność spotykaną zwykle u rzemieślników i kowali. W czasie eksploracji lochu, zostaje zdradzony przez jednego z kolegów i spada w przepaść. Przeżywszy upadek, tworzy broń, aby wydostać się z lochu i stać się silniejszym. Po drodze uwalnia uwięzioną przed wiekami księżniczkę wampirów imieniem Yue i razem z nią pokonuje loch, odkrywając przy tym tajemnicę, którą skrywa ten świat.
Light novel.
Ryo Shirakome pierwotnie opublikował serię jako powieść internetową w serwisie Shōsetsuka ni narō. Główna historia ukazywała się od 7 listopada 2013 do 31 października 2015 i jest podzielona na 8 wątków fabularnych. Od tego czasu zostały również opublikowane 3 historie dziejące się po wydarzeniach z głównej serii oraz jedna historia dodatkowa. Powieść została następnie nabyta przez wydawnictwo Overlap i wydana jako light novel z ilustracjami autorstwa Takayakiego, pod imprintem Overlap Bunko, której pierwszy tom ukazał się 25 czerwca 2015. Po ogłoszeniu, że premiera adaptacji anime zostanie przesunięta na rok 2019, 8 tom light novel został również opóźniony o miesiąc, z marca na kwiecień 2018. Seria zakończyła się wraz z publikacją trzynastego tomu, który wydano 25 września 2022.
Prequel serii, zatytułowany , był wydawany od 28 grudnia 2017 do 25 grudnia 2021 i liczy łącznie 6 tomów.
Manga.
Pierwszy rozdział mangi będącej adaptacją powieści opublikowano 22 grudnia 2016 na stronie "Comic Gardo" wydawnictwa Ovelap, zaś jej pierwszy tankōbon został wydany trzy dni później 25 grudnia, zbiegając się z premierą piątego tomu light novel.
Komediowy spin-off w formie yonkomy autorstwa Misaki Mori, zatytułowany , ukazuje się w serwisie "Comic Gardo" od 11 lipca 2017.
Mangowa adaptacja prequela, zatytułowanego "Arifureta shokugyō de sekai saikyō zero", autorstwa Ataru Kamichi, ukazuje się w serwisie "Comic Gardo" od 23 lutego 2018.
Anime.
Adaptacja w formie telewizyjnego serialu anime została zapowiedziana 3 grudnia 2017. Początkowo seria miała mieć premierę w kwietniu 2018, ale 15 stycznia tego samego roku została przesunięta z powodu „różnych okoliczności”. Pierwotnie serial miał być wyreżyserowany przez Juna Kamiyę i napisany przez Kazuyukiego Fudeyasu. Za animację miało odpowiadać studio White Fox, a za projekty postaci – Atsuo Tobe, który pełniłby również funkcję głównego reżysera animacji. 29 kwietnia 2018 ogłoszono, że stanowisko reżysera obejmie Kinji Yoshimoto, a studio Asread dołączy do White Fox przy produkcji animacji. Dodatkowo Chika Kojima przejęła od Atsuo Tobe rolę projektanta postaci, adaptując oryginalne projekty autorstwa Takayakiego, a Kazuyuki Fudeyasu opuścił stanowisko scenarzysty, będąc zastąpionym przez Shoichiego Sato i Kinjiego Yoshimoto. Muzykę do serii skomponował Ryō Takahashi.
13-odcinkowa seria była emitowana od 8 lipca do 7 października 2019 w stacjach AT-X, Tokyo MX, SUN i BS11. 25 grudnia 2019 i 26 lutego 2020 zostały wydane dwa odcinki OVA.
Po finale pierwszego sezonu zapowiedziano powstanie sequela. Akira Iwanaga zastąpił Kinjiego Yoshimoto na stanowisku reżysera, a Studio Mother zastąpiło White Fox jako studio pomocnicze. Reszta personelu i obsady powróciła do prac nad serialem. Drugi sezon był emitowany od 13 stycznia do 31 marca 2022 w stacjach AT-X, Tokyo MX i BS11. Dwuczęściowa OVA, zatytułowana , została wydana 25 września 2022.
10 września 2022 roku ogłoszono, że trzeci sezon jest w produkcji. Animacją zajmie się studio Asread, a Akira Iwanaga, Shoichi Sato i Chika Kojima powrócą odpowiednio jako reżyser, scenarzysta i projektant postaci.

</doc>
<doc id="5385573" url="https://pl.wikipedia.org/wiki?curid=5385573" title="Kościół Matki Bożej Różańcowej w Szczepanowie">
Kościół Matki Bożej Różańcowej w Szczepanowie

Kościół pw. Matki Bożej Różańcowej w Szczepanowie – kościół z XVI wieku znajdujący się w Szczepanowie (gmina Marcinowice, powiat świdnicki, województwo dolnośląskie), na terenie diecezji świdnickiej. Kościół filialny parafii pw. Wszystkich Świętych w Strzelcach.
Architektura.
Późnogotycki kościół murowany, jednonawowy z wieżą. We wnętrzu bogato rzeźbiony barokowy ołtarz główny i figura Madonny z XV wieku.

</doc>
<doc id="5385576" url="https://pl.wikipedia.org/wiki?curid=5385576" title="Biegi narciarskie na Mistrzostwach Świata w Narciarstwie Klasycznym 2005 – bieg łączony kobiet">
Biegi narciarskie na Mistrzostwach Świata w Narciarstwie Klasycznym 2005 – bieg łączony kobiet

Bieg łączony kobiet na 15 km – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2005; zawody odbyły się 19 lutego 2005 roku. Tytułu sprzed dwóch lat nie obroniła Kristina Šmigun z Estonii, która tym razem nie ukończyła rywalizacji. Nową mistrzynią świata została Rosjanka Julija Czepałowa, drugie miejsce zajęła Marit Bjørgen z Norwegii, a brązowy medal zdobyła jej rodaczka - Kristin Størmer Steira.

</doc>
<doc id="5385577" url="https://pl.wikipedia.org/wiki?curid=5385577" title="Kościół św. Marcina w Goli Świdnickiej">
Kościół św. Marcina w Goli Świdnickiej

Kościół pw. św. Marcina w Goli Świdnickiej – kościół z XVI wieku, znajdujący się w Goli Świdnickiej (gmina Marcinowice, powiat świdnicki (województwo dolnośląskie), na terenie diecezji świdnickiej. Kościół filialny parafii pw. Wszystkich Świętych w Strzelcach.
Architektura.
Kościół jednonawowy w stylu gotyckim z prezbiterium nakrytym sklepieniem gwiaździstym, z wieżą. 

</doc>
<doc id="5385592" url="https://pl.wikipedia.org/wiki?curid=5385592" title="Ścieszyce">
Ścieszyce

Ścieszyce () – agromiasteczko na Białorusi, w obwodzie mińskim, w rejonie wilejskim, w sielsowiecie Ludwinowo.
Historia.
W czasach zaborów wieś w okręgu wiejskim Rogozin, w gminie Krajsk, w powiecie wilejskim, w guberni wileńskiej Imperium Rosyjskiego. W 1866 roku liczyła 161 mieszkańców (73 dusze rewizyjne) w 16 domach. Należała do dóbr Rogozin, własność Kamieńskich.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 280 osób, 278 było wyznania rzymskokatolickiego a 2 prawosławnego. Jednocześnie wszyscy mieszkańcy zadeklarowali polską przynależność narodową. Było tu 58 budynków mieszkalnych. W 1931 w 61 domach zamieszkiwały 304 osoby.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2013 w sielsowiecie Ścieszyce.
Parafia rzymskokatolicka.
W 1786 r. w miejscowości Spas leżącej obok Ścieszyc wybudowano kościół pod wezwaniem Przemienienia Pańskiego. Była to filia parafii w Dołhinowie. Świątynia funkcjonowała do 1866 r., kiedy to po stłumieniu powstania styczniowego została zamknięta i przebudowana na prawosławną cerkiew. W 1919 r. budynek zwrócono katolikom. Od tego momentu istniała parafia, która przed II wojną światową liczyła około 2500 wiernych. Podczas II wojny światowej wieś Spas została zniszczona, a jej teren został włączony do Ścieszyc. Budynek kościoła istniał do 1957 roku. Nowy murowany kościół został zbudowany w latach 1993-1996. Parafia wchodzi w skład dekanatu wilejskiego w archidiecezji mińsko-mohylewskiej.

</doc>
<doc id="5385593" url="https://pl.wikipedia.org/wiki?curid=5385593" title="Neşe Yaşın">
Neşe Yaşın

Neşe Yaşın (ur. 12 lutego 1959 w Nikozji na Cyprze) – turecka cypryjska poetka, dziennikarka i pisarka.
Życiorys.
Jest córką poety Özkera Yasina i przyrodnią siostrą poety Mehmeta Yasina. Szkołę podstawową i średnią () ukończyła w rodzinnym mieście, Nikozji. Następnie ukończyła studia socjologiczne na Wydziale Nauk Społecznych Bliskowschodniego Uniwersytetu Technicznego w Ankarze. Po powrocie z Turcji na Cypr pracowała w gazecie, po czym w 1982 wyjechała ponownie do Turcji, podejmując tam pracę w Bibliotece Bliskowschodniego Uniwersytetu Technicznego. Oprócz tego uzyskała również tytuł magistra na Wydziale Nauk Tureckich i Bliskiego Wschodu Uniwersytetu Cypryjskiego, gdzie w późniejszych latach prowadziła wykłady. 
W 1978, w wieku 19 lat Yaşın uhonorowana została nagrodą specjalną w zakresie kultury i Sztuki od rządu cypryjskiego. Wówczas nagroda ta została po raz pierwszy wręczona osobie ze społeczności Turków cypryjskich.
W latach 1992-2007 prowadziła audycję literacką "41. Oda" w programie CYBC, nadającym w Republice Cypryjskiej. Później przeniosła się do stacji ASTRA, gdzie reżyserowała audycję "Barış Bahçesi". Pisała również do gazet takich jak Birgün oraz Yenidüzen.
Neşe Yaşın jest osobą zaangażowaną w działania na rzecz budowania pokoju na Cyprze, uczestnicząc w grupach działających na rzecz zjednoczenia Cypru. W 2006 r. została kandydatką do parlamentu w wyborach do Zgromadzenia Ustawodawczego Cypru Północnego. Jej kandydatura była symboliczna, sama Yaşın nie spodziewała się, by miała zostać wybrana. 
Twórczość.
Swoje pierwsze wiersze publikowała od 1978 r. w tureckich czasopismach literackich. Przetłumaczone z tureckiego na grecki, wiersze Yaşın doczekały się nagród również w greckiej części Cypru i trafiły do szkolnych podręczników.
Książki pisarki przetłumaczono na ponad 30 języków. Sama Yaşın również dokonywała tłumaczeń, przekładając z greckiego twórczość poetów cypryjskich. Oprócz tureckiego i greckiego, porozumiewa się także w języku angielskim i francuskim.
Niektóre z jej wierszy wykorzystane zostały jako teksty piosenek. 
Wiersz "Hangi Yarısı?".
Do wiersza "Hangi Yarısı?" ("Która połowa?)", napisanego przez przez Yaşın, gdy miała 17 lat, muzykę napisał cypryjski kompozytor Mario Tokas. Wiersz ten został opublikowany w piśmie "Art Emeki", które turecki poeta Ataol Behramoğlu podarował cypryjskiemu poecie Elli Peonidu. Ten drugi, dowiedziawszy się, że pismo zawiera wiersz napisany przez osobę z północnej części Cypru, znalazł osobę, która przetłumaczyła go na język grecki. Przekład ten krążył później anonimowo po rozmaitych czasopismach i w ten sposób, w 1980 r., trafił nań Mario Tokas.
Tokas i Yaşın poznali się dopiero w 1991 r. na festiwalu sztuki w Londynie. Podczas koncertu Tokas zaprosił poetkę na scenę i wspólnie wykonali utwór. 
Utwór ten stał się ikoną i nieoficjalnym hymnem zjednoczonego Cypru. 

</doc>
<doc id="5385595" url="https://pl.wikipedia.org/wiki?curid=5385595" title="Max Holste MH.20">
Max Holste MH.20

Max Holste MH.20 – francuski jednosilnikowy samolot wyścigowy.
Historia.
Samolot został zbudowany z przeznaczeniem do udziału w wyścigu lotniczym "Coupe Deutsch de la Meurthe" w 1939 roku. W styczniu 1939 roku konstruktor Max Holste rozpoczął prace projektowe w l'École de Réèducation Professionnelle. Płatowiec został ukończony do czerwca 1939 roku, brakującym elementem konstrukcji był silnik. 
Po ataku III Rzeszy na Francję prace zostały przerwane. Po zakończeniu działań wojennych konstruktor uzyskał zgodę na kontynuowanie prac. Samolot był przechowywany w Courbevoie. Po dostarczeniu silnika Régnier został ukończony i 25 lipca 1941 roku pilot doświadczalny Marcel Finance dokonał jego oblotu. Start nastąpił z lotniska w Vlllacoublay, awaria silnika zmusiła pilota do przymusowego lądowania. Samolot został przetransportowany do fabryki w Clichy, gdzie został naprawiony. Brak informacji o jego dalszym wykorzystaniu, jedyny egzemplarz został zniszczony 22 czerwca 1944 roku w wyniku alianckiego bombardowania.

</doc>
<doc id="5385597" url="https://pl.wikipedia.org/wiki?curid=5385597" title="Analiza wektorowa">
Analiza wektorowa

Analiza wektorowa – dział analizy matematycznej badający pola wektorowe, a także stosujący operatory wektorowe jak gradient do opisu pól skalarnych.
Analiza wektorowa ma zastosowanie w geometrii różniczkowej i fizyce, gdzie jest podstawą teorii pola, a przez to m.in. mechaniki płynów; oprócz tego jest używana w teoretycznych podstawach elektroniki i radiotechniki.

</doc>
<doc id="5385598" url="https://pl.wikipedia.org/wiki?curid=5385598" title="Zaraźnica">
Zaraźnica

Zaraźnica ("Phelipanche" ) – rodzaj roślin z rodziny zarazowatych. Obejmuje ok. 30–60 gatunków. Są one często włączane do rodzaju zaraza "Orobanche" w szerokim ujęciu tego rodzaju. Wszyscy przedstawiciele rodzaju to pasożyty różnych gatunków roślin.
Do flory Polski należą trzy lub cztery gatunki z tego rodzaju: zaraźnica gałęzista "P. ramosa", zaraźnica niebieska "P. purpurea", zaraźnica piaskowa "P. arenaria" oraz zaraźnica czeska "P. bohemica".
Systematyka.
Rodzaj "Phelipanche" wyróżniany jest w niektórych ujęciach systematycznych wyodrębniających go z rodzaju zaraza "Orobanche". Na celowość podziału rodzaju "Orobanche" wskazują badania molekularne, chromosomów, nad białkami, analizy porównawcze morfologii pyłku i znamion, ale niektóre wyniki badań nad genami i olejkami lotnymi nie potwierdzają takiego podziału. W efekcie niektóre bazy taksonomiczne rodzaj wyróżniają, a inne nie (pozostawiając zaliczane tu gatunki w ramach szeroko ujmowanego rodzaju "Orobanche").

</doc>
<doc id="5385603" url="https://pl.wikipedia.org/wiki?curid=5385603" title="Phelipanche">
Phelipanche



</doc>
<doc id="5385608" url="https://pl.wikipedia.org/wiki?curid=5385608" title="Kamienica Pod Srebrnym Pucharem we Wrocławiu">
Kamienica Pod Srebrnym Pucharem we Wrocławiu

Kamienica Pod Srebrnym Pucharem – zabytkowa kamienica mieszczańska, o rodowodzie średniowiecznym, znajdująca się przy ulicy Kazimierza Wielkiego we Wrocławiu. Kamienica połączona jest z kamienicą nr 33 i razem pełnią funkcję hotelu „Kamienica Pod Aniołami”.
W XIX wieku numeracja ulicy była ciągła, a obecne numery 31 i 33 zajmowały parcele o numerach 31 i 32.
Historia posesji i kamienicy.
Posesja, na której ulokowana jest kamienica, znajduje się w południowo-zachodniej części miasta. W XV wieku teren ten należał do tzw. Kwartału Słodowników, rozciągającego się łukiem między obecną ulicą Wierzbową a zachodnim wylotem obecnej ulicy Grodzkiej, między wewnętrznym a zewnętrznym obwodem murów miejskich, przy Czarnej Oławie, stanowiącej fosę wewnętrzną. Nazwa związana jest z profesją słodowników, której przedstawiciele zamieszkiwali ten obszar. Parcele zostały zagospodarowane po wyznaczeniu linii fortyfikacyjnych w latach 1329–1348 i zostały wytyczone przy ówczesnej wschodniej stronie ulicy Vnder den melczern. Od XVI wieku odcinek między ulicami św. Doroty (Dorothengasse) i Krupniczą (Graupegasse) zwany był Hummerei. Kwartał Słodowników w drugiej ćwierci XV w. został podzielony, a obszar między ulicami św. Mikołaja i Świdnicką zaliczony został do tzw. Kwartału Kupców.
Nieznany jest dokładny wygląd budynku w okresie średniowiecznym. W XVI wieku murowana kamienica nr 31, jak i sąsiednia o numerze 33, była budynkiem pokrytym dachem kalenicowym. Sąsiednie kamienice były wąskimi kamienicami szczytowymi. Ich wygląd można obejrzeć na najstarszym planie Wrocławia datowanym na 1562 rok, autorstwa Barthela i Bartholomäusa Weinera. Kamienica nr 31 była dwukrotnie węższa od sąsiedniej nr 33. Parcele były głębokie, dzieliły się prawdopodobnie na trzy strefy: frontową z domem mieszkalnym, środkową z zabudowaniami gospodarczymi (słodowniami) i tylną z ogrodami sięgającym od południa do murów miejskich.
Po wojnie trzydziestoletniej obszar, na którym znajduje się kamienica nr 31, uległ przekształceniu. W miejsce dotychczasowych kamienic zaczęto wznosić okazalsze barokowe budynki zamieszkiwane przez szlachtę, wojskowych i urzędników królewskich. W 1750 roku na sąsiedniej działce wzniesiono kościół Opatrzności Bożej, który został uwieczniony po raz pierwszy na dwóch grafikach Friedricha Bernharda Wernera w roku 1755. W sąsiedztwie kościoła Werner przedstawił dodatkowo barokowe kamienice: nieistniejącą obecnie kamienicę i zajazd Pod Złotym Jeleniem (nr 30), kamienicę 31 tzw. Dom Schröterów („Schröterisch Haus”), 32 (obecnie 33) „Pachali Haus” oraz kamienicę nr 33 Wolff Hansel haus, którą po 1858 przebudowano na budynek komendantury i urzędu podatkowego w zarządzie królewskim, a następnie pełniła funkcję bocznego skrzydła pałacu królewskiego. Kamienica nr 31 ma trzyosiową elewację ozdobioną dekoracją w formie prostokątnych tablatur w podokiennikach i między osiami okien.
W kamienicy we wcześniejszym okresie znajdowała się karczma „Pod Srebrnym Pucharem”. W latach 1858–1868 kamienica należała do kupca Nathana Arona, właściciela również posesji nr 17 przy tej samej ulicy. Do lat 30. XX wieku kamienica miała jeszcze dwóch kolejnych właścicieli, którzy nigdy nie mieszkali w niej. W latach 1868–1907 właścicielem kamienicy był kupiec Hamburger, który pod koniec XIX wieku założył w budynku kanalizację i rozbudował instalację wodną. Od 1907 roku do lat 40. XX wieku kamienica należała do rodzinny Bannas; od 1915 roku występowali jako firma Bracia Bannas. Pod nr 31 przed 1945 rokiem w budynku zarejestrowane były zatem różne podmioty gospodarcze.
Opis architektoniczny.
Najstarsze zachowane elementy architektoniczne pochodzą z okresu średniowiecza; dotyczy to odkrytych gotyckich i nowożytnych wątków kamiennych oraz licznym przebudowań na przestrzeni od okresu średniowiecza do drugiej połowy XIX wieku. Fazę okresu renesansu reprezentuje zachowana na drugiej kondygnacji kolumna umieszczona w ścianie wschodniej pomiędzy dwoma niszami.
W Archiwum Budowlanego Miasta Wrocławia najstarszy zachowany rysunek pochodzi z 1851 roku. Na nim kamienica usytuowana jest na wąskiej działce, na której prócz budynku głównego znajduje się również niewielki dom gospodarczy oddzielony od głównego podwórzem. Niezrealizowany projekt zakładał umieszczenie sieni po prawej stronie, przeciwnie niż w budynku starszym, gdzie sień znajdowała się w lewej osi elewacji. Na dwóch starszych projektach z 1858 i 1859 roku, autorstwa Karla Lüdeckego, projektowany budynek zajmuje już większą część podwórza. Istotną różnicą pomiędzy projektami była liczba kondygnacji. Ostatecznie zrealizowany projekt przebudowy kamienicy zakładał wzniesienie trzykondygnacyjnego budynku, podpiwniczonego z sienią przelotową po zachodniej stronie oraz z klatką schodową w tylnej części ozdobioną ażurową balustradą. W części parterowej zaprojektowano pomieszczenia sklepowe. Elewacja frontowa była trzyosiowa i ozdobiona bogatymi dekoracjami. Część parterowa była podzielona czterema kolumnami korynckimi. Nad oknami drugiej kondygnacji umieszczono naczółki gzymsowe z akroterionem pośrodku. Fasadę zamyka rozbudowany gzyms wieńczący, z podwójnym pasem fryzów: pseudometopowo-tryglifowym oraz pseudopalmetowym, i zwieńczony grzebieniem z narożnym i środkowym akroterionem. Projekt architektoniczny, głównie detali Karla Lüdeckego, autora projektu Nowej Giełdy czy frontowej część Dworca Świebodzkiego, był podobny do koncepcji projektu innej kamienicy nr 17 tego samego właściciela. Z okresu gruntownej przebudowy zachowała się dwubiegunowa klatka schodowa, w dolnej kondygnacji o wachlarzowym układzie schodów, wsparta na jednym żeliwnym słupie, z żeliwnymi belkami policzkowymi, o odlewanych żeliwnych ażurowych podstopnicach o wzorze wici roślinnej. W 1898 roku okno witrynowe na parterze zostało powiększone. Wejście do pomieszczeń piwnicznych znajdowało się od podwórza (obecnie od strony kamienicy nr 33).
W 1906 roku w dachu kamienicy znajdowały się lukarny. Bogate zdobienia zostały częściowo skute prawdopodobnie w latach 30. XX wieku. Na zdjęciach archiwalnych z lat 50. XX wieku zachowany budynek jest po przebudowie, ale ma podokienniki i inne detale architektoniczne. Zupełne usunięcie tych elementów miało miejsce w latach 60. XX wieku.
Po 1945.
Po 1945 roku budynek przeszedł na własność skarbu państwa, a w pomieszczeniach kamienicy znajdowały się biura. W 2013 roku kamienica wraz z sąsiednią nr 33 została wyremontowana i dostosowana do potrzeb otwartego w niej hotelu. Przywrócono jej detal architektoniczny, jakim wyróżniała się w drugiej połowie XIX wieku.

</doc>
<doc id="5385620" url="https://pl.wikipedia.org/wiki?curid=5385620" title="Abdulrahman Al-Jassim">
Abdulrahman Al-Jassim

Abdulrahman Al-Jassim (ur. 14 października 1987 roku) – katarski sędzia piłkarski. Od 2013 roku sędzia międzynarodowy.
Sędzia główny podczas Pucharu Azji 2019 oraz Mistrzostw Świata 2022 (w tym meczu o 3. miejsce).

</doc>
<doc id="5385621" url="https://pl.wikipedia.org/wiki?curid=5385621" title="Zaraza gałęzista">
Zaraza gałęzista



</doc>
<doc id="5385628" url="https://pl.wikipedia.org/wiki?curid=5385628" title="Zaraza niebieska">
Zaraza niebieska



</doc>
<doc id="5385631" url="https://pl.wikipedia.org/wiki?curid=5385631" title="Zaraza piaskowa">
Zaraza piaskowa



</doc>
<doc id="5385635" url="https://pl.wikipedia.org/wiki?curid=5385635" title="Skoroda">
Skoroda

Skoroda (; ) – wieś na Białorusi, w obwodzie mińskim, w rejonie wilejskim, w sielsowiecie Ilja.
Historia.
W czasach zaborów wieś w okręgu wiejskim Rogozin, w gminie Krajsk, w powiecie wilejskim, w guberni wileńskiej Imperium Rosyjskiego. W 1866 roku liczyła 93 mieszkańców (33 dusze rewizyjne) w 10 domach. Należała do dóbr Rogozin, własność Kamieńskich.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Powszechny Spis Ludności z 1921 roku nie podał danych dotyczących miejscowości. W 1931 w 36 domach zamieszkiwały 203 osoby.
Wierni należeli do parafii rzymskokatolickiej w Olkowiczach i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W okresie międzywojennym umiejscowiona była tu strażnica KOP „Skoroda”. W 1932 roku obsada strażnicy zakwaterowana była w budynku KOP.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2013 w sielsowiecie Olkowicze.

</doc>
<doc id="5385636" url="https://pl.wikipedia.org/wiki?curid=5385636" title="Manuel Ulloa Elías">
Manuel Ulloa Elías

Manuel Ulloa Elías (ur. 12 listopada 1922 w Limie, zm. 9 sierpnia 1992 w Madrycie) – peruwiański ekonomista, prawnik i polityk liberalno-reformistyczny; w 1968 i 1980–1982 minister gospodarki i finansów, w 1980–1982 premier, wieloletni senator (1980–1992) pełniący funkcję przewodniczącego Kongresu w 1984–1985.
Życiorys.
Urodził się w rodzinie prawnika i dyplomaty Alberta Ulloa Sotomayor (1892–1975) oraz jego żony Margarity Elías Beddy (1895–1975). Miał starszego brata Alberta (1921–2002). Wykształcenie powszechne odebrał w kolegiach katolickich, uczęszczając w 1929–1936 do szkoły podstawowej prowadzonej przez Marystów, następnie w 1934–1938 do liceum Jezuitów. W 1938–1939 przebywał wraz z rodziną w Amsterdamie, gdzie jego ojciec był ambasadorem. W 1940 rozpoczął studia z prawa, ekonomii i socjologii na Uniwersytecie św. Marka, które zakończył aplikacją adwokacką i uzyskaniem tytułu doktora nauk prawnych w 1947.
Pracę zawodową rozpoczął już jako student, zatrudniając się w banku „Casa Grace” w Limie (1940–1956), potem przenosząc się do Nowego Jorku (1957–1961). Następnie pracował kolejno jako: wiceprezes spółki rynków finansowych „Deltec Investment Development” (1961–1962), później prezes „Deltec Banking Corporation” (1962–1963). Jeszcze do połowy 60. XX w. związał się z branżą handlu międzynarodowego, zajmując stanowiska kierownicze w „Frederick Hatch and Co.”, aby zostać ostatecznie prezesem „Yale Río Doce Trading Co.”.
W 1965 przejął redakcję gazety „Diario Expreso”, uzależniając ją od agencji Reuters. Wobec zmian w prawodawstwie prasowym, zakazującym zajmowania funkcji kierowniczych osobom stale przebywającym za granicą, zrezygnował ze stanowiska wydawcy w 1974. W 1974–1992 redagował, ukazujący się w Madrycie dziennik przeznaczony dla czytelników latynoamerykańskich „Expreso Auténtico”.
W 1967 powrócił do Peru i zaangażował się w działalność partyjną w Akcji Ludowej. W 1968 objął tekę ministra Finansów i Handlu w rządzie Edgarda Seoane Corralesa. Pomimo upadku jego gabinetu zachował funkcję w kolejnych rządach: Raúla Ferrera Rebagliatiego, Oswalda Hercellesa Garcíi (1908–1969) i Miguela Mujica Gallo. W 1977 został podsekretarzem w prezydium krajowym partii. Aktywnie uczestniczył w reorganizacji jej struktur. Wspólnie z partią zbojkotował wybory parlamentarne w 1978. Jednak już w 1980 poprowadził partię w kolejnych wyborach, dzięki którym objęła ona władzę w kraju wraz z prezydentem Fernandem Belaúndem Terry'm. 28 lipca 1980 uformował rząd, obejmując funkcję premiera oraz ministra Gospodarki, Finansów i Handlu. Urząd złożył 9 grudnia 1982.
W lipcu 1992 poważnie pogorszył się jego stan zdrowia i wyjechał na leczenie do Nowego Jorku. Później zdiagnozowano u niego nowotwór płuc. Zmarł 9 sierpnia tego samego roku w Madrycie, gdzie został pochowany na cmentarzu św. Izydora.
Ulloa Elías interesował się sztuką, gromadząc cenną kolekcję obrazów i rzeźb. Był członkiem Międzynarodowej Rady Sztuki Nowoczesnej, założycielem galerii sztuki latynoamerykańskiej w Madrycie i Limie. W 1966–1980 był prezesem Instytutu Sztuki Współczesnej.
Działalność polityczna.
W trakcie całej swojej działalności politycznej był członkiem Akcji Ludowej, do której przystąpił wraz z jej uformowaniem. Już w 1967 został bliskim współpracownikiem Fernanda Belaúnde Terry'ego. 1 czerwca 1968 prezydent mianował Ulloę Elíasa ministrem finansów i handlu w rządzie Oswaldo Hercellesa Garcíę (1908–1969). Tekę ministerialną objął w trakcie poważnego kryzysu gospodarczego z fatalnym stanem fiskalnym; we wrześniu 1967 sol odnotowywał jedną z najniższych wartości w swojej historii. Przygotował więc kilka reform, które wywarły silny wpływ na gospodarkę Peru w 60. i 70. XX w. Zakładały one modernizację stosunków społeczno-ekonomicznych Peru, wzorowaną na Stanach Zjednoczonych. Doprowadził do otwarcia rynku krajowego na kapitał zagraniczny, co zwiększyło atrakcyjność inwestycyjną Peru. W sierpniu 1968 wprowadził tzw. dekret najwyższy, akt specjalnej wagi prawnej, który zapewnił płynność poborów podatku dochodowego. Dekret wprowadził również bezpośrednie opodatkowanie wartości posiadanych akcji oraz ujednolicił podatek od nieruchomości. Pozwoliło to na wykorzystanie dewiz do wsparcia rozwoju przemysłu i sfinansowanie ostatniego etapu reformy rolnej. Deklarował również promocję kapitału krajowego w strategicznych gałęziach przemysłu lub w wyjątkowych sytuacjach jego nacjonalizację.
Reforma Ulloi okazała się opłacalna zarówno ekonomicznie, jak i politycznie. Państwo uzyskało poparcie Stanów Zjednoczonych i krajów wysoko rozwiniętych gospodarczo. Doprowadziła również do poprawy pozycji Akcji Ludowej na krajowej scenie politycznej, zbliżając ją do Apristy, najpopularniejszej partii owego czasu, z którą do tej pory była silnie poróżniona ideologicznie. Z drugiej strony spowodowała ona wzrost napięć frakcyjnych w Akcji Ludowej, zbliżając jej radykalnych działaczy do ugrupowań lewicowych, opowiadających się za gospodarką planową.
Ullola Elías utracił stanowisko ministra w związku z wojskowym zamachem stanu gen. Juana Velasca Alvarada z 3 października 1968.
W polityce krajowej pojawił się ponownie dopiero w 1980, obejmując mandat senatora w Kongresie Republiki w wyniku pierwszych od 1968 wyborów powszechnych do parlamentu. Pod koniec kadencji, 26 lipca 1984 został wybrany na przewodniczącego Kongresu. Uzyskiwał reelekcje w 1985 i 1990.
28 lipca 1980 prezydent Belaúnde powierzył mu misję utworzenia rządu, w którym objął też tekę ministra gospodarki, finansów i handlu. W tym okresie rząd podejmował doraźne działania reformy gospodarczej. Pomimo wysokiej inflacji Ulloa postanowił korygować politykę monetarną wyłącznie poprzez okresowe dewaluacje sola. Nieudolność swojego rządu do poprawy sytuacji gospodarczej usprawiedliwiał pokutującym dziedzictwem junty oraz uciążliwym El Niño. Podał się do dymisji 9 grudnia 1982.
Życie prywatne.
Czterokrotnie wchodził w związki małżeńskie. Po raz pierwszy ożenił się w 1947 w Limie z Carmen García Elmore (1924–2014), córką Carlosa Garcíi Gastañety (1890–1968), prezesa „Casa Grace”, i jego żony Eglantiny Elmore Letts (1892–1984). Małżeństwo zakończyło się rozwodem, pozostając bezdzietne.
Ponownie ożenił się w 1956 w Montevideo z Belgijką, Nadine van Peborgh Grisar (ur. 1930), z którą miał dwóch synów: Manuela Alberta (1958–2010), przedsiębiorcę, i Fernanda (1960–1978). Ponownie sią rozwiódł.
Po raz trzeci ożenił się w 1978 w Limie z Isabel Zorraquín y de Corral (1940–2009), z którą również się rozwiódł. Kolejny raz ożenił się 28 lutego 1987 w Nowym Jorku z Elżbietą Karadziordziewić (ur. 1936), córką Pawła (1893–1976) i Olgi Glücksburg (1903–1997). Oba ostatnie małżeństwa były bezdzietne. W 1990–1992 był w nieformalnym związku z argentyńską pisarką Maki Miró Quesada (ur. 1949). 

</doc>
<doc id="5385637" url="https://pl.wikipedia.org/wiki?curid=5385637" title="Lunatycy (książka)">
Lunatycy (książka)



</doc>
<doc id="5385638" url="https://pl.wikipedia.org/wiki?curid=5385638" title="Leszek Kędracki">
Leszek Kędracki

Leszek Kędracki (ur. 4 maja 1946, zm. 28 grudnia 2015) – polski klawesynista, profesor sztuk muzycznych – Uniwersytet Muzyczny im. F.Chopina w Warszawie (1973-2015) i Akademia Muzyczna im. G. i K. Bacewiczów w Łodzi (1981-2013).
Życiorys.
Ukończył studia klawesynowe w Państwowej Wyższej Szkole Muzycznej w Krakowie u Janiny Wysockiej-Ochlewskiej (1964-1969) oraz w Conservatorio di Musica Santa Cecilia w Rzymie (1970-1973) u Ferruccio Vignanelli, a także mistrzowskie kursy interpretacyjne w Accademia Musicale Chigiana w Sienie, Włochy (Ruggero Gerlin -1966-1972), w Accademia Musicale Santa Cecilia w Rzymie (Ferruccio Vignanelli-1973) oraz w Hochschule für Musik w Lucernie (Ralph Kirkpatrick- 1972) Zainicjował Międzynarodowy Konkurs Klawesynowy im. Wandy Landowskiej, który odbył się w Akademii Muzycznej im. Fryderyka Chopina w 1993 i 1998 roku. Leszek Kędracki, posiadając tytuł profesora sztuk muzycznych, od 1973 do 2015 roku prowadził klasę klawesynu w warszawskiej uczelni muzycznej.
W latach 1981–2013 był także pedagogiem Akademii Muzycznej im. Grażyny i Kiejstuta Bacewiczów w Łodzi. Prowadził gościnne wykłady połączone z kursami interpretacyjnymi w szkołach muzycznych w Polsce oraz w École Normal de Musique w Paryżu, University of Kansas w USA oraz New Dehli Music School w Indiach, Akademii Muzycznej w Krakowie oraz w Szkołach muzycznych I i II st.w Polsce. Organizował i prowadził kursy oraz seminaria muzyki dawnej w Kamieniu Pomorskim (1992-1994), Słupsku (1995-1997), Białymstoku(1998-2006) i Krakowie (2003). Na uczelni warszawskiej pełnił funkcję kierownika Katedry Organów i Klawesynu (1990-1993), a następnie przez dwie kadencje był prodziekanem Wydziału Fortepianu, Klawesynu i Organów (1993-1999, 2005-2008).
Działalność artystyczna.
Działalność koncertową w kraju rozpoczął w 1965 roku, a rok później za granicą. Występował z recitalami na wielu festiwalach muzycznych, w filharmoniach, salach koncertowych, obiektach zabytkowych i sakralnych. Grał w większości państw europejskich, w Stanach Zjednoczonych oraz w Indiach. Jako solista i kameralista występował z wieloma zespołami o międzynarodowej renomie, m.in. z orkiestrami kameralnymi w Rzymie, Mediolanie, Sienie, z Orkiestrą Symfoniczną Filharmonii Narodowej, Zespołem Kameralistów Filharmonii Narodowej, Polską Orkiestrą Kameralną, Bałtycką Orkiestrą Kameralną, Kapelą Zamku Warszawskiego, zespołem Con Moto ma Cantabile, a także z zespołami Warszawskiej Opery Kameralnej, w której przez wiele lat pełnił funkcję klawesynisty.
Artysta dokonał wielu nagrań dla Polskiego Radia i Telewizji, a także dla radiofonii we Włoszech, Szwajcarii, Holandii, Hiszpanii i Niemczech (Polskie Radio i Telewizja, Radio Vara, Hilversum, Holandia, Radio Svizzera Italiana, Lugano, Sender Freies Berlin, Radio Televisión Espanola, Madryt, RAI Radiotelevisione Italiana), Mediolan W 2003 roku zainicjował cykl koncertów muzyki dawnej „Dla miłośników i dla znawców”, odbywający się w warszawskiej uczelni pod jego kierownictwem artystycznym. Odrębną działalność artysty podczas studiów w Rzymie stanowiła współpraca ze szkołą Baletto classico e moderno w roli pianisty i kompozytora. Był członkiem jury konkursów klawesynowych w Lawrence -USA (1992), Krakowie (1985), Poznaniu, Rzymie (1983, 1984 -przewodniczący Jury) i oraz w Warszawie, gdzie pełnił funkcję przewodniczącego (1993, 1998). Brał udział w pracach Jury Konkursu organowego w Gdańsku, (1985).
Spośród jego absolwentów, wielu prowadzi szeroko zakrojoną działalność koncertową oraz pedagogiczną, kształcąc młodzież i studentów w Szkołach i Akademiach Muzycznych na terenie całego kraju. Są to m.in. Władysław Kłosiewicz, Dorota Cybulska-Amsler, Ewa Piasecka, Marek Toporowski, Piotr Wilczyński, Alina Ratkowska, Ewa Rzetecka-Niewiadomska, Katarzyna Sroka, Hanna Balcerzak, Krzysztof Garstka, Krzysztof Urbaniak.
Odznaczenia.
22 lutego 2011 roku prof. Leszek Kędracki został odznaczony złotym medalem za długoletnią
służbę. Odznaczenie wręczył Prezydent Rzeczypospolitej Polski – Bronisław Komorowski.

</doc>
<doc id="5385639" url="https://pl.wikipedia.org/wiki?curid=5385639" title="OKS Olesno">
OKS Olesno

Oleski Klub Sportowy, OKS Olesno - polski klub piłkarski z siedzibą w Oleśnie, istniejący w obecnej formie od 1991 roku, aktualnie występujący w IV lidze.
OKS rozgrywa mecze na stadionie miejskim w Oleśnie. Stadion posiada boisko o wymiarach 103x64m i 528 miejsc siedzących, w tym 152 zadaszone.

</doc>
<doc id="5385646" url="https://pl.wikipedia.org/wiki?curid=5385646" title="Rodrigo Pérez">
Rodrigo Pérez



</doc>
<doc id="5385648" url="https://pl.wikipedia.org/wiki?curid=5385648" title="Boston River">
Boston River



</doc>
<doc id="5385659" url="https://pl.wikipedia.org/wiki?curid=5385659" title="Biegi narciarskie na Mistrzostwach Świata w Narciarstwie Klasycznym 2005 – bieg na 30 km kobiet">
Biegi narciarskie na Mistrzostwach Świata w Narciarstwie Klasycznym 2005 – bieg na 30 km kobiet

Bieg kobiet na 30 km techniką klasyczną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2005; zawody odbyły się 26 lutego 2005 roku. Tytułu sprzed dwóch lat nie obroniła Włoszka Gabriella Paruzzi, która tym razem zajęła szesnaste miejsce. Nową mistrzynią świata została Norweżka Bente Skari, drugie miejsce zajęła Virpi Kuitunen z Finlandii, a brązowy medal zdobyła Rosjanka Natalja Baranowa.

</doc>
<doc id="5385660" url="https://pl.wikipedia.org/wiki?curid=5385660" title="Archiwum Notarialne Malty">
Archiwum Notarialne Malty

Archiwum Notarialne Malty () – archiwum w Valletcie na Malcie. Zawiera około 20 000 tomów umów, testamentów i innych dokumentów prawnych od XV wieku do współczesności. Jego zbiory są znaczące zarówno z prawnego, jak i historycznego punktu widzenia i zawierają m.in. utwór "Il-Kantilena", najwcześniejszy znany tekst w języku maltańskim.
Archiwum doznało znacznych zniszczeń w czasie II wojny światowej, kiedy część zbiorów uległa zniszczeniu w wyniku bombardowań lotniczych, oraz w późniejszych dziesięcioleciach, kiedy dokumenty ulegały powolnej degradacji z powodu zaniedbania. Od 2010 roku podejmowane są wysiłki w celu zachowania i digitalizacji archiwaliów, a od 2019 roku trwa projekt przekształcenia pomieszczeń archiwum w centrum konserwatorskie.
Historia.
Archiwum notarialne zostało założone przez wielkiego mistrza Juana de Lascaris-Castellar aktem datowanym na 10 lipca 1640 roku. Dokument ten został zarejestrowany w aktach Zakonu, i obecnie znajduje się w Bibliotece Narodowej Malty. Utworzenie archiwum było promowane przez historyka Giovanniego Francesco Abelę. Pierwszym archiwistą był Salvatore Ciantar.
Archiwum doznało poważnych zniszczeń podczas II wojny światowej. W kwietniu 1942 roku budynek, w którym się znajdowało, został dwukrotnie trafiony podczas bombardowania lotniczego, i około 2000 tomów zostało zniszczonych lub uszkodzonych. Niektóre dokumenty były przechowywane w piwnicy Auberge d’Italie, gdzie wiele z nich również zostało uszkodzonych. W grudniu 1945 roku archiwum przeniesiono do obecnej lokalizacji przy 24 Triq San Kristofru, a w roku 1968 oryginały przeniesiono do budynku przy Triq Mikiel Anton Vassalli, natomiast kopie zatrzymano na dotychczasowym miejscu.
Obecnie archiwum są zarządzane przez departament rządowy znany jako Office of the Notary to Government and Notarial Archives (Biuro Notariusza Rządowego i Archiwum Notarialnego), na czele którego stoi naczelny notariusz rządu. Na początku XXI wieku było ono w opłakanym stanie, a zbiory były mocno zniszczone W 2008 roku część zniszczonych dokumentów datowanych na XV wiek została zebrana przez osobę zajmującą się drobnymi naprawami i pracami remontowymi w budynku i umieszczona w workach na śmieci w celu utylizacji, ale nie zostały one wyrzucone i zostały ponownie odkryte później. Od tego czasu podjęto znaczne wysiłki w celu zachowania i digitalizacji zbiorów archiwum.
Lokalizacja.
Archiwum Notarialne mieści się w dwóch budynkach w Valletcie. W głównym budynku, który znajduje się pod adresem 2/3 Triq Mikiel Anton Vassalli (Mikiel Anton Vassali Street) umieszczone są oryginały dokumentów. Budynek ten jest również siedzibą głównego notariusza rządu. Notariusze są prawnie zobowiązani do przekazywania oryginałów testamentów i aktów do tego archiwum każdego dnia roku. Czasami nie było to odpowiednio egzekwowane, co skutkowało zaleganiem dokumentów, ale od 2012 roku czynione są starania, aby wszystkie dokumenty notarialne trafiały do archiwum.
Drugi obiekt znajduje się w dwóch sąsiadujących ze sobą budynkach, przy 24 Triq San Kristofru (St Christopher Street) i 217 Triq San Pawl (St Paul Street). Nieruchomość przy Triq San Kristofru to pałac zbudowany w XVIII wieku. W obiekcie tym przechowywane są kopie oryginalnych dokumentów, a notariusze nie są zobowiązani do składania do tego archiwum wiernych kopii dokumentów, ponieważ mogą je sami przechowywać. Od roku 2019 budynek jest odnawiany.
Niektóre akty notarialne z Gozo, które były przechowywane w Ministerstwie Gozo przed przeniesieniem do sekcji Gozo w Państwowym Archiwum Malty w lutym 2016 r. oraz kwietniu 2017 r., są wspólnie zarządzane przez Archiwum Narodowe i Archiwum Notarialne.
Zbiory.
Archiwum Notarialne mieści ponad 20 000 tomów, które zawierają akty notarialne i inne dokumenty historyczne. Tomy w archiwum obejmują co najmniej 90 milionów stron i zajmują około 15 km regałów. Najstarsze dokumenty w Archiwum Notarialnym pochodzą z XV wieku. Pierwsze akta obejmują kopię testamentu z 1431 roku, który jest najstarszym znanym zachowanym dokumentem dotyczącym Gozo. Najwcześniejszy tom akt pochodzi z lat 1465–1521 i należał do notariusza Paola Bonello.
W Archiwum Notarialnym jest przechowywany najstarszy znany tekst w języku maltańskim, XV-wieczny wiersz zatytułowany "Il-Kantilena" autorstwa Pietru Caxaro. Został odkryty przez Godfreya Wettingera i Mikiela Fsadniego w 1966 roku w rejestrze notarialnym Brandana Caxaro, siostrzeńca poety, datowanym na lata 1533–1536.
Inne godne uwagi archiwalia przechowywane w Archiwum Notarialnym obejmują szereg dokumentów z XV i XVI wieku dotyczących Gozo przed najazdem w 1551 roku, w którym zniszczono wszystkie zapisy znajdujące się na wyspie, relacja naocznego świadka Wielkiego Oblężenia Malty z 1565 roku, kontrakty dotyczące podziału ziemi od czasu budowy Valletty w XVI wieku oraz kontrakty dotyczące zakupu niewolników. Późniejsze dokumenty znajdujące się w archiwum obejmują list z 1861 roku z ostemplowanym pierwszym wydaniem pierwszego znaczka Malty, Halfpenny Yellow.
Badania.
Archiwa są ważne zarówno dla badań prawnych, jak i historycznych. Ponieważ dokumenty przechowywane w archiwach są dokumentami prawnymi, są przydatne do ustalania lub śledzenia własności, dziedziczenia, praw i obowiązków oraz innych implikacji prawnych. Osoby ubiegające się o wgląd lub sporządzenie kopii dokumentów muszą podać określone informacje, takie jak charakter aktu, data i notariusz, który go sporządził. Usługi świadczone przez archiwum są płatne.
Archiwum jest również wykorzystywane do badań historycznych, ponieważ archiwalia stanowią źródło pierwotne o życiu na Malcie od XV wieku do dnia dzisiejszego i opowiadają historię kraju z perspektywy jej mieszkańców ze wszystkich klas społecznych. Dokumenty te zawierają szczegóły dotyczące życia codziennego na Malcie, które w inny sposób są nieznane, i są także źródłem badań genealogicznych. Większość dokumentów w archiwum nigdy nie była zbadana. Osoby prowadzące badania historyczne w archiwach są zobowiązane do złożenia wniosku, który musi zostać zatwierdzony przez ministra. Po uzyskaniu zgody, opłaty za wgląd do aktów notarialnych są zniesione, a opłaty za sporządzenie kopii dokumentów znacznie obniżone.
Archiwum jest otwarte w dni powszednie przez cały rok.
Konserwacja i digitalizacja.
Po wielu latach zaniedbań trwają obecnie starania o zachowanie i digitalizację zbiorów Archiwum Notarialnego. Powołana została "The Notarial Archives Resource Council" (Rada Zasobów Archiwum Notarialnego), organizacja pozarządowa non-profit, której celem jest wspieranie naczelnego notariusza rządu w prowadzeniu Archiwum Notarialnego. W 2010 roku podpisana została umowa pomiędzy Malta Study Center przy Hill Museum &amp; Manuscript Library (HMML), która doprowadziła do digitalizacji niektórych XVI-wiecznych tomów notarialnych, niektóre z nich są teraz dostępne online na stronie HMML. W 2013 roku ruszył projekt skatalogowania akt brytyjskich notariuszy na Malcie z początku XIX wieku. W tym samym roku uruchomiono trzy programy sponsorskie dla archiwów, zatytułowane "Adopt an Item", "Adopt a Volume" i "Adopt a Notary", aby pomóc w odrestaurowaniu niektórych dokumentów archiwalnych. Sponsorzy płacą za odnowienie określonej pozycji lub tomu albo całej grupy dokumentów sporządzonych przez określonego notariusza.
W sierpniu 2013 roku ówczesny premier Joseph Muscat, minister finansów Edward Scicluna i parlamentarny sekretarz ds. sprawiedliwości Owen Bonnici odwiedzili archiwum, a Abela określił je jako „matkę wszystkich archiwów”, ale powiedział, że zły stan jego zbiorów uczynił go „narodowym pomnikiem hańby Malty”. Abela, wraz z zespołem profesjonalistów i wolontariuszy przejął wiodącą rolę w ochronie archiwów. Powołana została również The Notarial Archives Foundation w celu opieki nad archiwum i uświadomienia społeczeństwu jego istnienia. Archiwum Notarialne rozpoczęło różne formy współpracy z Uniwersytetem Maltańskim, w tym projekt z Department of Artificial Intelligence (Departamentem Sztucznej Inteligencji), który w 2018 roku doprowadził do utworzenie narzędzia badawczego znanego jako "NotaryPedia".
W połowie 2018 roku rozpoczęto projekt renowacji pomieszczeń archiwum przy Triq San Kristofru. Projekt ma na celu przekształcenie go w centrum konserwatorskie, które obejmowałoby laboratorium i ośrodek badawczy, sale wykładowe i konferencyjne, małe muzeum i centrum dla zwiedzających. Oprócz renowacji budynku projekt obejmuje również dezynsekcję i konserwację zbiorów archiwalnych. Projekt ten jest finansowany przez Unię Europejską i kosztuje 5 milionów euro, a jest realizowany od roku 2019.
W 2018 roku odbyły się wystawy sztuki o tematyce związanej z archiwami. Ich celem było budowanie świadomości oraz promocja ochrony archiwaliów. Wystawa „Artyści jako archiwiści” odbyła się w dniach 3–6 października w siedzibie archiwum przy Triq San Kristofru i przedstawiała prace siedmiu artystów. W dniach 5 października – 3 listopada odbyła się wystawa „Parallel Existences”, na której można było zobaczyć fotografie Alex Attard przedstawiające fragmenty dokumentów z Archiwum Notarialnego, które z czasem ulegają deformacji w formy przypominające rzeźby.
Od 2019 roku Archiwum Notarialne podejmuje proces digitalizacji swoich zbiorów, aby zabezpieczyć zawarte w nich informacje przed potencjalnym uszkodzeniem lub zniszczeniem. Lista notariuszy, których testamenty oraz "" znajdują się w Archiwum Notarialnym jest dostępna na stronie internetowej archiwum.

</doc>
<doc id="5385662" url="https://pl.wikipedia.org/wiki?curid=5385662" title="Rodrigo Pérez (urugwajski piłkarz)">
Rodrigo Pérez (urugwajski piłkarz)

Rodrigo Pérez Casada (ur. 23 lipca 1996 w Montevideo) – urugwajski piłkarz pochodzenia hiszpańskiego występujący na pozycji środkowego pomocnika, od 2022 roku zawodnik Boston River.

</doc>
<doc id="5385666" url="https://pl.wikipedia.org/wiki?curid=5385666" title="Marek Szerszyński">
Marek Szerszyński



</doc>
<doc id="5385667" url="https://pl.wikipedia.org/wiki?curid=5385667" title="239 km (obwód twerski)">
239 km (obwód twerski)

239 km () – przystanek kolejowy w miejscowości Rżew, w rejonie rżewskim, w obwodzie twerskim, w Rosji. Położony jest na linii Moskwa - Siebież.

</doc>
<doc id="5385675" url="https://pl.wikipedia.org/wiki?curid=5385675" title="Superpuchar Austrii w piłce siatkowej mężczyzn">
Superpuchar Austrii w piłce siatkowej mężczyzn

Superpuchar Austrii w piłce siatkowej mężczyzn (oficjalnie: Austrian Volley League-Supercup lub w skrócie AVL-Supercup) – rozgrywki w piłce siatkowej organizowane przez Austriacki Związek Piłki Siatkowej ("Österreichischer Volleyballverband", ÖVV), w których rywalizują ze sobą mistrz i zdobywca Pucharu Austrii. 
Mecze o siatkarski Superpuchar Austrii jak dotychczas rozegrane zostały dwa razy: w latach 2004 i 2022.
Historia.
Pierwsze edycja siatkarskiego Superpucharu Austrii zorganizowana została w 2004 roku. W rozgrywkach wzięły udział dwa kluby: mistrz Austrii w sezonie 2003/2004 – oraz zdobywca Pucharu Austrii w tym sezonie – . Zdobywcę Superpucharu miał wyłonić dwumecz.
Pierwsze spotkanie rozegrane zostało 2 września 2004 roku na świeżym powietrzu na wiedeńskim Rathausplatz. Mecz zakończył się zwycięstwem w trzech setach . Najlepiej punktującymi zawodnikami w zespole z Wiednia byli: Aleksiej Sanʹko, Roko Sikirić (po 15 pkt), Danilo Mrđa (12 pkt) oraz Gerald Reiser (7 pkt), natomiast w zespole z Innsbrucka: Petros Petroglu (10 pkt), Daniel Găvan (8 pkt) oraz Philip Schneider (7 pkt). Po meczu w ratuszu odbyła się Europejska Gala Siatkówki, w trakcie której m.in. przeprowadzono losowanie grup Ligi Mistrzów.
Rewanż miał być rozegrany 25 września w ramach Dnia Sportu ("Tag des Sports") również na świeżym powietrzu na wiedeńskim Heldenplatz. Ze względu na złe warunki warunki atmosferyczne mecz został odwołany. Za wiążący uznano rezultat pierwszego spotkania. Tym samym zdobywcą pierwszego Superpucharu Austrii został .
Rozgrywki o Superpuchar zostały przywrócone po 18 latach przerwy. 24 września 2022 roku w Johann Pölz Halle w Amstetten zmierzyli się: mistrz i zdobywca Pucharu Austrii w sezonie 2021/2022 – oraz finalista Pucharu Austrii w tym sezonie – . Mecz zakończył się zwycięstwem w czterech setach klubu . Najlepiej punktującymi zawodnikami byli: Jan-Philipp Krabel (24 pkt), Marek Mečiar (22 pkt; obaj z Union Raiffeisen Waldviertel) oraz Matthew Pallot (19 pkt) z VCA Amstetten Niederösterreich.

</doc>
<doc id="5385676" url="https://pl.wikipedia.org/wiki?curid=5385676" title="Cerrillos (Urugwaj)">
Cerrillos (Urugwaj)



</doc>
<doc id="5385679" url="https://pl.wikipedia.org/wiki?curid=5385679" title="Deportivo Táchira">
Deportivo Táchira



</doc>
<doc id="5385681" url="https://pl.wikipedia.org/wiki?curid=5385681" title="Superpuchar Austrii w piłce siatkowej mężczyzn (2022)">
Superpuchar Austrii w piłce siatkowej mężczyzn (2022)

Superpuchar Austrii w piłce siatkowej mężczyzn 2022 (oficjalnie: AVL-Supercup 2022) – druga edycja rozgrywek o Superpuchar Austrii zorganizowana przez Austriacki Związek Piłki Siatkowej ("Österreichischer Volleyballverband", ÖVV). Mecz rozegrany został 24 września 2022 roku w Johann Pölz Halle w Amstetten. Wzięły w nim udział dwa kluby: mistrz i zdobywca Pucharu Austrii w sezonie 2021/2022 – oraz finalista Pucharu Austrii w tym sezonie – .
Zdobywcą Superpucharu Austrii został , wygrywając spotkanie w czterech setach. Przed meczem o superpuchar mężczyzn odbyło się spotkanie o superpuchar kobiet. Oberbank SteelVolleys Linz-Steg pokonał w trzech setach VB NÖ Sokol/Post.
Rozgrywki o Superpuchar Austrii zostały przywrócone po 18 latach przerwy. Poprzednia edycja miała miejsce w 2004 roku.

</doc>
<doc id="5385682" url="https://pl.wikipedia.org/wiki?curid=5385682" title="Maximiliano Cantera">
Maximiliano Cantera

Marcos Maximiliano „Maxi” Cantera Mora (ur. 10 maja 1993 w Los Cerrillos) – urugwajski piłkarz występujący na pozycji ofensywnego pomocnika, od 2022 roku zawodnik Deportivo Maldonado.

</doc>
<doc id="5385692" url="https://pl.wikipedia.org/wiki?curid=5385692" title="Maicon Pereira Roque">
Maicon Pereira Roque



</doc>
<doc id="5385704" url="https://pl.wikipedia.org/wiki?curid=5385704" title="Józef Żmitrowicz">
Józef Żmitrowicz

Józef Żmitrowicz (ur. 9 października 1879 w Poddubie, zm. 3 marca 1980 w Olsztynie) – polski nauczyciel oraz działacz polityczny i społeczny, poseł na Sejm Ustawodawczy (1919–1922). 
Życiorys.
Urodził się w Poddubie jako syn Józefa i Konstancji. Był absolwentem VI Gimnazjum w Petersburgu. Po maturze podjął studia prawnicze na uniwersytetach w Petersburgu i Charkowie. Pracował jako nauczyciel w Białymstoku, a także prowadził ożywioną działalność społeczno-polityczną w organizacjach o charakterze patriotycznym piastując między innymi funkcję sekretarza Wydziału Wykonawczego Polskiego Centralnego Komitetu Narodowego, sekretarza Wileńskiego Towarzystwa Przyjaciół Młodzieży w latach 1906–1916 oraz sekretarza Towarzystwa Szkoły Polskiej w Wilnie w latach 1915–1916. Był również członkiem Towarzystwa Popierania Prasy i Czytelnictwa w Białymstoku oraz Stowarzyszenia Spółdzielczego „Zjednoczenie” w Białymstoku. 
W 1919 uzyskał mandat posła na Sejm Ustawodawczy (1919–1922), gdzie pracował w komisjach konstytucyjnej i oświatowej.
Zmarł 3 marca 1980 w Olsztynie i został pochowany tamże, na cmentarzu przy ul. Poprzecznej (kwatera 38/12/15).

</doc>
<doc id="5385705" url="https://pl.wikipedia.org/wiki?curid=5385705" title="Zasada racji dostatecznej">
Zasada racji dostatecznej



</doc>
<doc id="5385707" url="https://pl.wikipedia.org/wiki?curid=5385707" title="KARI">
KARI



</doc>
<doc id="5385709" url="https://pl.wikipedia.org/wiki?curid=5385709" title="Marek Szerszyński (muzyk)">
Marek Szerszyński (muzyk)

Marek Szerszyński (ur. 3 listopada 1969, zm. 25 listopada 2022) – polski gitarzysta basowy, członek między innymi zespołu Kasa Chorych. 
Życie i działalność.
Pochodził z Działdowa. W latach 2007–2015 był członkiem zespołu bluesowego Kasa Chorych. W 2007 roku wystąpił wraz z zespołem między innymi na koncercie z okazji 50-lecia TVP Łódź oraz IX Festiwalu Muzycznym im. Ryszarda Riedla „Ku przestrodze”, a także festiwalu Harvest Time Blues 2007 w Irlandii. W 2008 wystąpił wraz z Kasą Chorych natomiast na jubileuszu 30-lecia istnienia zespołu, a także na Olsztyńskich Nocach Bluesowych i Suwałki Blues Festival. 
W 2007 wystąpił wraz z Kasą Chorych w studiu bydgoskiego radia PiK, a płyta prezentująca nagranie z tegoż koncertu pt. "Koncertowo" ukazała się w 2008 roku, zaś w 2009 roku uzyskała nagrodę Fryderyka w kategorii album roku – blues. W 2014 ukazał się zarejestrowany z Markiem Szerszyńskim album studyjny grupy pt. "Orla", który zajął pierwsze miejsce w głosowaniu Blues Top 2014 w głosowaniu kwartalnika "Twój Blues". Szerszyński opuścił Kasę Chorych w 2015 roku z przyczyn zdrowotnych.
Był również gitarzystą takich zespołów jak bluesowa grupa Hardworkers czy folkowa Maribuda. Jako muzyk sesyjny brał udział w nagraniu albumu Bright Ophidia pt. "Set Your Madness Free".
Zmarł w listopadzie 2022 w wieku 53 lat.

</doc>
<doc id="5385711" url="https://pl.wikipedia.org/wiki?curid=5385711" title="Remy Sylado">
Remy Sylado

Remy Sylado, właśc. Yapi Panda Abdiel Tambayong (ur. 12 lipca 1945 w Ujungpandang, zm. 12 grudnia 2022 w Dżakarcie) – indonezyjski pisarz, aktor i muzyk; artysta udzielający się w wielu dziedzinach sztuki.
Życiorys.
Jego ojcem był Johannes Tambayong, kaznodzieja z ludu Minahasa, który zajmował się też komponowaniem. Kształcił się w szkołach katolickich w Semarang. Równocześnie rozwijał swoje umiejętnośći artystyczne, występując w szkolnych przedstawieniach i biorąc udział w konkursach malarskich. Po ukończeniu szkoły średniej wstąpił do Akademi Seni Rupa Indonesia i Akademi Teater Nasional Indonesia. Pracował jako dziennikarz dla magazynu Tempo i gazety Sinar Indonesia. Tworzył wiele opowiadań i esejów, posługując się szeregiem pseudonimów.
W latach 70. XX wieku słynął ze swojego niekonwencjonalnego stylu poezji, zwanego "puisi mbelig". Wniósł cenny wkład w rozwój literatury indonezyjskiej. Jest autorem licznych powieści (ok. 50) i scenariuszy teatralnych (ok. 30). Powieść pt. "Kerudung Merah Kirmizi" (2002) przyniosła mu nagrodę literacką Khatulistiwa.

</doc>
<doc id="5385712" url="https://pl.wikipedia.org/wiki?curid=5385712" title="Filozofia fizyki">
Filozofia fizyki

Filozofia fizyki – dział filozofii nauki oraz filozofii przyrody analizujący zagadnienia filozoficzne wytworzone przez fizykę, takie jak:
Fizyka przed uformowaniem się w nowożytnej postaci (rewolucja naukowa) była dziedziną filozofii, przez co rozważania zaliczane potem do filozofii fizyki sięgają początków obu dziedzin, występując np. u filozofów przedsokratejskich. Początków samodzielnej filozofii fizyki można dopatrywać się w XVII wieku, kiedy to uformowana już nauka matematyczno-empiryczna wywołała pewne dyskusje nad jej podstawami i implikacjami teologicznymi. Dalsze stulecia przyniosły kontynuację tych debat oraz otworzyły nowe, związane z demonem Laplace’a, fizyką statystyczną, kosmologią i fizyką kwantową; w XXI wieku większość z nich pozostaje otwartych.
Filozofia fizyki jest uprawiana zarówno w ramach instytucji filozoficznych, jak i przez zawodowych fizyków, np. w ich twórczości popularyzatorskiej. Obie formy aktywności oddziaływały na badania w samej fizyce fundamentalnej – m.in. doprowadziły do sformułowania hipotez jak zasada Macha i przez to ogólnej teorii względności, innych teorii grawitacji, modeli kosmologicznych oraz inspirowały badania nad splątaniem kwantowym, np. twierdzenie Bella. Pobudki filozoficzne bywają używane jako heurystyka w wyborze kierunku badań, np. konkurencyjnych teorii kwantowej grawitacji. Mimo to zdarzali się fizycy krytyczni do filozofii i negujący klasyfikację tych rozważań jako filozoficznych.
Twórczość na pograniczu filozofii i fizyki bywała nagradzana Nagrodą Templetona – wśród wyróżnionych było co najmniej 10 fizyków, konkretniej Carl Friedrich von Weizsäcker, Paul Davies, Freeman Dyson, John Polkinghorne, George Ellis, Charles Townes, John D. Barrow, Michał Heller, Bernard d’Espagnat i Frank Wilczek.
Zakres.
Przykłady problemów z pogranicza fizyki i filozofii to:
Oprócz tego do osiągnięć fizyki odwołują się niektóre inne spory filozoficzne, np. o istnienie wolnej woli czy Stwórcy. Przykładowo:
Przedstawiciele i ich wpływ.
Filozofii fizyki bywają poświęcone osobne zespoły badawcze oraz towarzystwa naukowe prowadzące własne czasopisma. Niektóre uczelnie w Wielkiej Brytanii i USA otworzyły też łączone studia fizyczno-filozoficzne, zarówno na poziomie licencjackim, jak i magisterskim; wśród tych uczelni są:
W Polsce filozofią fizyki zajmowali się m.in. Tomasz Placek (UJ), Andrzej Łukasik (UMCS) oraz ludzie związani z krakowskim Centrum Kopernika Badań Interdyscyplinarnych jak Łukasz Lamża, Michał Heller i jego uczniowie – Tadeusz Pabjan i Wojciech Grygiel. Na Uniwersytecie Jagiellońskim prowadzono kurs tej dziedziny filozofii, a na Uniwersytecie Warszawskim filozofię czasu uprawiał Zdzisław Augustynek. Interpretacją fizyki kwantowej zajmowali się między innymi Czesław Białobrzeski i Witkacy.
Niektórzy fizycy wypowiadali się chłodno o filozofii – przykłady to Richard Feynman, Stephen Hawking, Neil deGrasse Tyson, Lawrence Krauss czy Andrzej Dragan. Inni podkreślali, że ta działalność bywa owocna i czasem inspiruje ich prace; przykłady bezpośrednich polemików to Sean Carroll, Lee Smolin i Carlo Rovelli. Wszyscy trzej wyrazili też opinię, że problemy w kwantowaniu grawitacji mogą wynikać z marginalizacji filozofii i badań nad fundamentami fizyki kwantowej.

</doc>
<doc id="5385714" url="https://pl.wikipedia.org/wiki?curid=5385714" title="Język mentawei">
Język mentawei



</doc>
<doc id="5385715" url="https://pl.wikipedia.org/wiki?curid=5385715" title="Język mentawi">
Język mentawi



</doc>
<doc id="5385716" url="https://pl.wikipedia.org/wiki?curid=5385716" title="Gertruda Szalszówna">
Gertruda Szalszówna



</doc>
<doc id="5385717" url="https://pl.wikipedia.org/wiki?curid=5385717" title="Język chiripunu">
Język chiripunu



</doc>
<doc id="5385718" url="https://pl.wikipedia.org/wiki?curid=5385718" title="Język chiripuno">
Język chiripuno



</doc>
<doc id="5385719" url="https://pl.wikipedia.org/wiki?curid=5385719" title="Lorma">
Lorma



</doc>
<doc id="5385720" url="https://pl.wikipedia.org/wiki?curid=5385720" title="Loghoma">
Loghoma



</doc>
<doc id="5385721" url="https://pl.wikipedia.org/wiki?curid=5385721" title="Język abnaki">
Język abnaki



</doc>
<doc id="5385722" url="https://pl.wikipedia.org/wiki?curid=5385722" title="Język abenaki">
Język abenaki



</doc>
<doc id="5385723" url="https://pl.wikipedia.org/wiki?curid=5385723" title="Język puca-uma">
Język puca-uma



</doc>
<doc id="5385724" url="https://pl.wikipedia.org/wiki?curid=5385724" title="Język quiturran">
Język quiturran



</doc>
<doc id="5385725" url="https://pl.wikipedia.org/wiki?curid=5385725" title="Język amacacore">
Język amacacore



</doc>
<doc id="5385726" url="https://pl.wikipedia.org/wiki?curid=5385726" title="Język ikito">
Język ikito



</doc>
<doc id="5385727" url="https://pl.wikipedia.org/wiki?curid=5385727" title="Język iquita">
Język iquita



</doc>
<doc id="5385728" url="https://pl.wikipedia.org/wiki?curid=5385728" title="Język qawasqar">
Język qawasqar



</doc>
<doc id="5385729" url="https://pl.wikipedia.org/wiki?curid=5385729" title="Język alacaluf">
Język alacaluf



</doc>
<doc id="5385730" url="https://pl.wikipedia.org/wiki?curid=5385730" title="Krystyna Piotrowska">
Krystyna Piotrowska

Krystyna Piotrowska (ur. 1949 w Zabrzu) – polska artystka wizualna, graficzka, autorka filmów i instalacji, kuratorka wystaw.
Edukacja.
Dzieciństwo spędziła na Śląsku. W latach 1966–1972 studiowała na Wydziale Architektury Wnętrz w Akademii Sztuk Pięknych w Krakowie. W latach 1972-1975 na Wydziale Grafiki w Państwowej Wyższej Szkole Sztuk Plastycznych w Poznaniu. A w latach 1985–1990 studiowała w Grafik Skolan Forum w szwedzkim Malmö, gdzie doskonaliła techniki warsztatowe w pracowni Bertila Lundberga.
Twórczość.
We wczesnym etapie twórczości Piotrowska zajmowała się głównie grafiką. Podstawowym motywem jej prac był autoportret i portret. Z fotograficznym realizmem przenosiła wizerunki swojej twarzy ze zdjęć na kamień litograficzny. Możliwość multiplikowania odbitek graficznych pozwoliło jej na przetwarzanie wydrukowanych twarzy, cięcie, sklejania na nowo, dodawanie nowych fragmentów innych twarzy. Powstały grafiki, na których na wzór policyjnych rejestrów stworzyła zestawy oczu, nosów i ust oraz innych części ciała. Matryca graficzna służyła jej nie tylko do odbijanie prac ale pozwalała na eksperymenty z procesem graficznym.
W latach 1978–1984 prowadziła w Poznaniu Galerię ON (od 1980 razem z Izabellą Gustowską). Gdzie odbyły się jedne z pierwszych wystaw feministycznych, w których brały udział kobiety-artystki. Była współinicjatorką i organizatorką pierwszej (i jak dotąd ostatniej) wystawy Marcela Duchampa w Polsce, która odbyła się w Galerii ON w 1980 roku i w Galerii Studio w Warszawie w 1981 roku.
Po wprowadzeniu stanu wojennego razem z mężem Grzegorzem Gaudenem w 1984 wyemigrowała do Szwecji. W Szwecji dalej zajmowała się grafiką i na bazie technik, które opanowała, tworzyła monumentalne prace na płytach aluminiowych. 
W 2001 wróciła z emigracji do Polski i zamieszkała w Warszawie, gdzie mieszka do dzisiaj. 
Od 2006 do 2012 była inicjatorką i kuratorką cyklu wystaw "Projekt Próżna". Wystawy te poruszały tematy polsko-żydowskiej historii, zagłady i antysemityzmu. Odbywały się w opuszczonych kamienicach przy ul. Próżnej w Warszawie, jedynej ulicy która ocalała z warszawskiego getta. Tam pokazała swoje pierwsze instalacje: "Luli,Luli", "Karp", "Dywan", "Le Palais" a także filmy "Joga1", "Joga 2", "Lekcja polskiego", "Dybuk". Na 40-lecie antysemickiej nagonki i masowej emigracji Żydów z Polski nakręciła dwuekranowy film "Wyjechałem, wyjechałam z Polski bo..."
W 2008 powstała praca "Dywan" w tworzeniu, której po raz pierwszy wykorzystała ludzkie włosy. Włosy na długie lata stały się głównym medium używanym przez artystkę. 
Przez 6 lat wykładała grafikę na Summer Academy of Art w Salzburgu. 
Jej twórczości dotyka głównie tematu identyfikacji, pamięci, przemijania, tożsamości żydowskiej.

</doc>
<doc id="5385731" url="https://pl.wikipedia.org/wiki?curid=5385731" title="Język szambala">
Język szambala



</doc>
<doc id="5385732" url="https://pl.wikipedia.org/wiki?curid=5385732" title="Język nisga’a">
Język nisga’a



</doc>
<doc id="5385733" url="https://pl.wikipedia.org/wiki?curid=5385733" title="Język aushiri">
Język aushiri



</doc>
<doc id="5385734" url="https://pl.wikipedia.org/wiki?curid=5385734" title="Język auxira">
Język auxira



</doc>
<doc id="5385735" url="https://pl.wikipedia.org/wiki?curid=5385735" title="Yapi Panda Abdiel Tambayong">
Yapi Panda Abdiel Tambayong



</doc>
<doc id="5385736" url="https://pl.wikipedia.org/wiki?curid=5385736" title="Yapi Tambayong">
Yapi Tambayong



</doc>
<doc id="5385737" url="https://pl.wikipedia.org/wiki?curid=5385737" title="OV4-1R">
OV4-1R

OV4-1R ("Orbiting Vehicle 4-1R") – amerykański wojskowy satelita technologiczny z serii OV4, który badał metodę komunikowania się satelitów między sobą dzięki odbijaniu się fal radiowych od górnych warstw jonosfery w ramach eksperymentu "Whispering gallery". Wyniesiony w listopadzie 1966 roku na orbitę satelita był ładunkiem dodatkowym misji, której głównym celem było wyniesienie podczas lotu suborbitalnego prototypu kapsuły Gemini B, a także wyniesienie na niską orbitę okołoziemską makiety stacji kosmicznej MOL.
Opis i działanie.
OV4-1R został zbudowany przez firmę Raytheon na zlecenie United States Air Force w ramach projektu badawczego "Whispering gallery", którego celem było doskonalenie metod przekazywania sygnałów radiowych między satelitami, dzięki wykorzystaniu właściwości warstwy F jonosfery do odbijania fal radiowych. 
W ramach eksperymentu wyniesiono na orbitę dwa satelity, OV4-1R, który miał odbierać sygnały radiowe i OV4-1T, który był wyposażony w nadajnik do wysyłania sygnałów radiowych. OV4-1T miał wysyłać sygnały radiowe na częstotliwościach 20 MHz, 34 MHz i 46 MHz. OV4-1T wyposażony był w mały silnik rakietowy, dzięki któremu oba satelity podczas działania były od siebie oddalone, tak że fale radiowe aby dotrzeć do OV4-1R musiały odbić się od warstwy F jonosfery a nie trafić do satelity odbierającego sygnał w linii prostej. Satelita miał masę 136 kg.
Misja.
Misja rozpoczęła się 3 listopada 1966 roku, kiedy rakieta Titan 3C wyniosła z kosmodromu Cape Canaveral Air Force Station na niską orbitę okołoziemską, jako ładunek dodatkowy satelity technologiczne OV4, wśród których był OV4-1R. Po znalezieniu się na orbicie OV4-1R otrzymał oznaczenie COSPAR 1966-99B.
Satelita po wykonaniu swojej misji spłonął w górnych warstwach atmosfery 5 stycznia 1967 roku.

</doc>
<doc id="5385740" url="https://pl.wikipedia.org/wiki?curid=5385740" title="Claudine Kieda">
Claudine Kieda

Claudine Kieda – francuska biolog, dr hab., profesor Centrum Medycznego Kształcenia Podyplomowego.
Życiorys.
Obroniła pracę doktorską, następnie uzyskała stopień doktora habilitowanego. 1 sierpnia 2011 uzyskała tytuł profesora nauk biologicznych. Została zatrudniona na stanowisku profesora nadzwyczajnego w Wojskowym Instytucie Medycznym, oraz w Małopolskim Centrum Biotechnologii Uniwersytetu Jagiellońskiego.
Pracuje w Centre national de la recherche scientifique.
Awansowała na stanowisko profesora w Centrum Medycznym Kształcenia Podyplomowego.
Jest członkiem zagranicznym na IV Wydziale Przyrodniczym PAU.

</doc>
<doc id="5385742" url="https://pl.wikipedia.org/wiki?curid=5385742" title="Aimé Bonpland">
Aimé Bonpland

Aimé Jacques Alexandre Bonpland (ur. w sierpniu 1773 w La Rochelle, zm. w maju 1858) – francuski podróżnik, odkrywca, botanik, uczestnik wyprawy naukowej Alexandra Humboldta do Ameryki.
Życiorys.
Bonpland urodził się jako Aimé Jacques Alexandre Goujaud w La Rochelle we Francji 22, 28 lub 29 sierpnia 1773. Jego ojciec był lekarzem. Około 1790 Aimé, podobnie jak jego brat Michel, podjął studia medyczne w Paryżu. Od 1791 uczęszczał na kursy prowadzone w tamtejszym Muzeum Historii Naturalnej. Wśród jego nauczycieli byli m.in. Jean-Baptiste Lamarck, Antoine Laurent de Jussieu i René Louiche Desfontaines. Później Bonpland kontynuował naukę pod okiem Jeana-Nicolasa Corvisarta i być może uczęszczał również na zajęcia prowadzone przez Pierre’a-Josepha Desaulta w Hôtel-Dieu.
W okresie rewolucji francuskiej i wojen rewolucyjnej Francji Bonpland służył jako chirurg we francuskiej armii lub marynarce wojennej.
Poznawszy w Paryżu Alexandra Humboldta, zgodził się dołączyć do niego w trwającej pięć lat podróży do Ameryki. Wyprawa ta obejmowała tereny Ameryki Południowej, Środkowej i Stany Zjednoczone. Podczas niej Humboldt i Bonpland zebrali okazy ok. 6000 gatunków roślin, spośród których ok. 2000 do tego czasu było nieznane w Europie. Wyniki odkryć i badań botanicznych będących efektem wyprawy Bonpland publikował następnie od 1808 do 1816 w serii tomów, zatytułowanej "Plantes equinoxiales".
Po powrocie do Francji, dzięki wstawiennictwu Humboldta, otrzymał od Napoleona stypendium w wysokości 3000 franków rocznie w ramach wdzięczności za liczne okazy roślin, które przekazał Muzeum Historii Naturalnej. Cieszył się sympatią cesarzowej Józefiny, która mianowała go naczelnikiem ogrodów w Malmaison. W 1813 roku opublikował "". W tym okresie poznał Gay-Lussaca, Arago i innych wybitnych naukowców. Starał się o powrót do Ameryki Południowej.
Kiedy cesarzowa Józefina zmarła w 1814, Bonpland przestał być kierownikiem ogrodu w Malmaison. Wyjechał do Londynu, gdzie nawiązał kontakt z rewolucjonistami Simona Bolivara szukającymi pomocy w walkach przeciw Hiszpanom. W 1816 został zatrudniony jako profesor historii naturalnej w Buenos Aires. Do jego zadań w Argentynie miało też należeć zaszczepienie nowoczesnych, europejskich metod rolnictwa. Bonpland przywiózł ze sobą z Europy i introdukował wiele roślin wcześniej w Ameryce nieznanych.
Po pewnym czasie porzucił stanowisko, aby zająć się badaniami przyrody Ameryki Południowej. W 1820 osiadł w osadzie Santa Ana w pobliżu rzeki Paraná, gdzie zajmował się m.in. uprawą i sprzedażą yerba mate. Kolonia znajdowała się na terytorium spornym, do którego prawa rościły sobie tak Paragwaj, jak i Argentyna; ponadto dyktator Paragwaju, Gaspar Rodriguez de Francia, miał żywić obiekcje co do działalności botanika: obawiał się argentyńskiej konkurencji na rynku yerba mate. W grudniu 1821 oddział 400 paragwajskich żołnierzy splądrował farmę Bonplanda, a sam botanik został aresztowany jako szpieg i pozbawiony wolności; przetrzymywano go w Santa Maria do 1829. O jego uwolnienie bezskutecznie starali się m.in. Humboldt i Bolivar. Podczas przymusowego pobytu tamże ożenił się i miał kilkoro dzieci. Miał swobodę przemieszczania się po mieście: pełnił funkcję lekarza miejscowej biedoty i garnizonu wojskowego.
Bonpland odzyskał wolność ok. 1830, a w 1831 powrócił do Argentyny, gdzie osiedlił się w San Borja, nieopodal granicy z Paragwajem. Utrzymywał się z rolnictwa i handlu yerba mate. W 1853 wrócił do Santa Ana, gdzie uprawiał drzewka pomarańczowe, które sam zaintrodukował do Argentyny. Otrzymał od rządu Corrientes majątek ziemski w podzięce za zasługi. Jedna z tamtejszych miejscowości nosi nazwę Bonpland, na jego cześć, podobnie jak inna miejscowość w prowincji Misiones. Do końca życia utrzymywał korespondencję z Humboldtem.
Zmarł w wieku 84 lat w San Borja, Santa Ana, albo w Restauración w dniu 4 lub 11 maja 1858, przed planowanym powrotem do Paryża.
Dziedzictwo.
Kuratorem jego kolekcji roślin zdeponowanych w Narodowym Muzeum Historii Naturalnej we Francji była Alicia Lourteig. Adolphe Brunel napisał jego biografię. Fabularyzowany opis jego podróży z Humboldtem pojawia się w książce "Rachuba świata" Daniela Kehlmanna.
W dzielnicy Buenos Aires, Palermo Hollywood, jedną z ulic nazwano na cześć Bonplanda; znajduje się ona w sąsiedztwie ulic Darwina, FitzRoya i Humboldta. Ulica jego imienia znajduje się również w mieście Bahía Blanca w Argentynie, w Caracas w Wenezueli oraz w Montevideo w Urugwaju. Jego imieniem nazwano też księżycowy krater Bonpland i górę w Andach oraz w Nowej Zelandii.
Na jego cześć nazwano również wiele zwierząt i roślin, w tym kałamarnicę "Grimalditeuthis bonplandi" i orchideę "Ornithocephalus bonplandi".

</doc>
<doc id="5385751" url="https://pl.wikipedia.org/wiki?curid=5385751" title="Guy Kibbee">
Guy Kibbee

Guy Kibbee (ur. 6 marca 1882, zm. 24 maja 1956) − amerykański aktor filmowy.

</doc>
<doc id="5385774" url="https://pl.wikipedia.org/wiki?curid=5385774" title="Glossicodex musculi">
Glossicodex musculi

Glossicodex musculi – gatunek roztocza z rodziny nużeńcowatych, jedyny z monotypowego rodzaju Glossicodex. Jest monoksenicznym pasożytem myszy domowej.
Taksonomia.
Rodzaj i gatunek typowy opisane zostały po raz pierwszy w 2016 roku przez Joannę Izdebską i Leszka Rolbieckiego z Uniwersytetu Gdańskiego na łamach „Medical and Veterinary Entomology”. Jako lokalizację typową wskazano Kartuzy w północnej Polsce. Nazwa rodzajowa wywodzi się z latynizowanej greki od słów "glossikos" czyli „języczny” i "dex" czyli „robak”. Epitet gatunkowy pochodzi od epitetu gatunku gospodarza, "Mus musculus".
Morfologia i rozwój.
Formy dorosłe.
Samce osiągają od 178 do 201 μm długości i od 53 do 68 μm szerokości, samice zaś od 183 do 223 μm długości i od 55 do 63 μm szerokości. Gnatosoma jest trapezowata. Wyróżnia się na tle nużeńcowatych dobrze wykształconymi, smukłymi nogogłaszczkami wyraźnie podzielonymi na trzy człony, z których nasadowy jest duży i ma pośrodku grzbietowej powierzchni stożkowaty kolec nadbiodrowy, drugi jest od niego węższy i krótszy, a trzeci ma jeden mały kolec stożkowaty i dwa pazurki, z których jeden jest trójzębny. Rurkowata nabrzmiałość gardzieli ma parę dość małych szczecinek subgnatosomalnych. Walcowata podosoma ma od spodu cztery pary zesklerotyzowanych, stykających się pośrodkowo płytek epimeralnych. Ostatnia ich para u samicy formuje tylnymi brzegami trójkątne wcięcie, w którym leży długa na 11–19 μm wulwa. Masywne odnóża występują w liczbie czterech par i złożone są z sześciu członów, z których biodro jest włączone w ścianę ciała, a pozostałe są wolne i dobrze wyodrębnione. Na każdej stopie znajdują się dwa potężne, hakowato zakrzywione, u nasady szerokie i na grzbietowej stronie wierzchołka zaopatrzone w ząbek pazurki. Wierzch podosomy nakrywa tarczka podosomalna sięgająca do wysokości odnóży trzeciej pary. Walcowata z zaokrąglonym końcem, gęsto obrączkowana opistosoma jest pozbawiona narządu opistosomalnego. U samca między odnóżami pierwszej i ostatniej pary leży długi i wąski edeagus osiągający od 38 do 46 μm długości. Otwór płciowy samca leży po stronie grzbietowej na wysokości odnóży pierwszej pary.
Stadia rozwojowe.
Owalnego kształtu jaja osiągają około 90 μm długości i około 50 μm szerokości. Ich chorion jest gładki. Wieczko nie występuje.
Z jaj klują się larwy. Mają one przysadziste, owalne ciało długości 70–99 μm i szerokości 38–43 μm. Gnatosomę mają trapezowatą. Nogogłaszczki składają się z trzech dobrze wyodrębnionych członów, z których pierwszy ma pośrodku stożkowate kolce nadbiodrowe, a ostatni jeden mały kolec i jeden trójzębny pazurek. Odnóża występują w liczbie trzech par i zwieńczone są dwoma trójzębnymi pazurkami. Na spodzie podosomy leżą między odnóżami drugiej i trzeciej pary dwie pary trójkątnych tarczek brzusznych ze zesklerotyzowanymi ostrogami. Opistosoma jest krótko-owalna.
Protonimfy mają już ciało smuklejsze, długości 113–120 μm i szerokości 48–63 μm. Gnatosomę mają również trapezowatą, ale o widocznej na spodzie podkowiastej nabrzmiałości gardzieli. Na spodzie podosomy leżą między odnóżami drugiej i trzeciej pary dwie pary lepiej niż u larw zesklerotyzowanych, trójkątnych tarczek brzusznych z ostrogami.
Nimfy mają ciało jeszcze bardziej wydłużone, długości 144–170 μm i szerokości 48–68 μm. Odnóża występują już w liczbie czterech par, a trójkątnych tarczek brzusznych z ostrogami na spodzie podosomy są trzy pary.
Ekologia i występowanie.
Roztocz ten jest monoksenicznym pasożytem myszy domowej. Bytuje wyłącznie w tkance języka gospodarza. U przebadanych myszy około 11% zakażonych było tym roztoczem, a liczba osobników pasożyta u pojedynczego żywiciela wynosiła od jednej do pięciu sztuk. Nie stwierdzono wywoływania przez jego żerowanie zmian patologicznych.
Występowanie tego nużeńcowatego stwierdzono na myszach z terenu Pojezierza Pomorskiego, Pojezierza Mazurskiego i Niziny Wielkopolsko-Kujawskiej. Przypuszczalnie jego zasięg pokrywa się z zasięgiem żywiciela, będąc współcześnie kosmopolitycznym.

</doc>
<doc id="5385775" url="https://pl.wikipedia.org/wiki?curid=5385775" title="Glossicodex">
Glossicodex



</doc>
<doc id="5385778" url="https://pl.wikipedia.org/wiki?curid=5385778" title="Aleksandr Iwczenko">
Aleksandr Iwczenko



</doc>
<doc id="5385780" url="https://pl.wikipedia.org/wiki?curid=5385780" title="Muzyka klasyczna">
Muzyka klasyczna



</doc>
<doc id="5385781" url="https://pl.wikipedia.org/wiki?curid=5385781" title="Bernard Rands">
Bernard Rands

Bernard Rands (ur. 2 marca 1934 w Sheffield) – amerykański kompozytor pochodzenia angielskiego.
Życiorys.
W dzieciństwie uczył się gry na fortepianie i organach. Studiował muzykę i literaturę na University of Wales w Bangor u Reginalda Smitha Brindle’a, uzyskując stopień Bachelor of Arts (1956) i Master of Arts (1958). Następnie uczył się u Romana Vlada w Rzymie i Luigiego Dallapiccoli we Florencji. W latach 1962–1963 odbył uzupełniające studia u Luciana Beria. W latach 1963–1965 uczestniczył w Międzynarodowych Letnich Kursach Nowej Muzyki w Darmstadcie u Pierre’a Bouleza i Bruna Maderny. W latach 1966–1968 jako stypendysta Harkness International Fellowship przebywał w Stanach Zjednoczonych na Princeton University i University of Illinois. Od 1969 do 1975 roku był wykładowcą University of York. 
W 1975 roku osiadł na stałe w USA, w 1983 roku otrzymał obywatelstwo amerykańskie. Wykładał na Uniwersytecie Kalifornijskim w San Diego, Unwiersytecie Bostońskim, Juilliard School i na Uniwersytecie Harvarda. W latach 1989–1996 był kompozytorem rezydentem przy Philadelphia Orchestra. Laureat stypendium Fundacji Pamięci Johna Simona Guggenheima (1982). Doktor honoris causa University of Sheffield (1996).
W 1984 roku otrzymał Nagrodę Pulitzera za utwór "Canti del sole" na tenora i orkiestrę. W 1986 roku nagrodzony został Kennedy Center Friedheim Award za utwór "Le Tambourin".
Twórczość.
Styl muzyczny Randsa ukształtował się pod silnym wpływem twórczości Luciana Beria, od którego przejął operowanie różnymi współczesnymi technikami kompozytorskimi i tendencję do eksponowania wirtuozerii instrumentalnej. Początkowo pozostawał w ścisłym związku ze środowiskiem amerykańskiej awangardy muzycznej, pod koniec lat 70. XX wieku w jego twórczości zarysowuje się jednak szereg zmian stylistycznych, na skutek fascynacji irlandzkim folklorem muzycznym kompozytor odszedł wówczas od ideałów szkoły darmsztadzkiej, a jego utwory nabrały bardziej lirycznego i osobistego charakteru.

</doc>
<doc id="5385785" url="https://pl.wikipedia.org/wiki?curid=5385785" title="Zbór Kościoła Zielonoświątkowego „Oaza Miłości” w Jastrzębiu-Zdroju">
Zbór Kościoła Zielonoświątkowego „Oaza Miłości” w Jastrzębiu-Zdroju



</doc>
<doc id="5385786" url="https://pl.wikipedia.org/wiki?curid=5385786" title="Anamastigona">
Anamastigona

Anamastigona – rodzaj dwuparców z rzędu Chordeumatida i rodziny Anthroleucosomatidae.
Morfologia i zasięg.
Dwuparce te mają ciało złożone z głowy, 29 segmentów tułowiowych i telsona. Samiec ma dwie pary nóżek kopulacyjnych (gonopodów). Przednie gonopody cechują się obecnością kolpokoksytów i elementu blaszkowatego pośrodku powierzchni doogonowej, natomiast pozbawione są dobrze rozwiniętych synkoksytów. Gonopody tylnej pary odznaczają się mniej lub bardziej błoniastymi kolpokoksytami i dobrze wykształconymi, silnie zchitynizowanymi angiokoksytami.
Rodzaj ten rozprzestrzeniony jest w południowo-zachodniej części krainy palearktycznej, od Madery, Francji i Irlandii Północnej, przez Niemcy, Włochy, Chorwację, Albanię, Bułgarię i Grecję po Cypr, Abchazję i Izrael.
Taksonomia.
Takson ten wprowadzony został w 1898 roku przez Filippa Silvestriego. Gatunkiem typowym wyznaczył on opisanego przez siebie w 1894 roku "Craspedosoma pulchellum".
Do rodzaju tego należy 20 opisanych gatunków:

</doc>
<doc id="5385793" url="https://pl.wikipedia.org/wiki?curid=5385793" title="Rajd Genewy 1962">
Rajd Genewy 1962

Rajd Genewy 1962 (30. Rallye International de Genève) – 30. edycja rajdu samochodowego Rajdu Genewskiego rozgrywanego w Szwajcarii. Rozgrywany był od 19 do 21 października 1962 roku. Była to dziesiąta runda Rajdowych Mistrzostw Europy w roku 1962.

</doc>
<doc id="5385795" url="https://pl.wikipedia.org/wiki?curid=5385795" title="George Sylvester Viereck">
George Sylvester Viereck

George Sylvester Viereck (ur. 31 grudnia 1884 w Monachium, zm. 18 marca 1962 w Holyoke) – amerykański agent nazistowski niemieckiego pochodzenia, poeta, pisarz i niemiecki propagandysta.
Biografia.
Wczesne życie.
Ojciec Sylwestra, Louis Viereck, urodził się w Berlinie w 1851 roku jako syn niezamężnej aktorki Edwiny Viereck. Krążyły pogłoski, że Ludwik był synem cesarza Wilhelma I, ale zamiast tego Louis został uznany za syna przez Ludwika von Prillwitza, syna księcia Augusta Hohenzollerna. W 1870 roku Louis wstąpił do Partii Socjalistycznej i osiem lat później został wygnany z Berlina na mocy Ottona von Bismarcka. W 1881 został redaktorem socjalistycznego periodyku w Monachium. W 1884 został wybrany do Reichstagu, a w 1886 został uwięziony za udział w zebraniach Partii Socjalistycznej. Po wyjściu z więzienia opuścił partię.
Matka Sylwestra, Laura Viereck, urodziła się w San Francisco jako córka Williama Vierecka, młodszego brata Edwiny Viereck. William był nieudanym rewolucjonistą, który uciekł z Niemiec i prowadził niemiecki teatr w San Francisco. Po śmierci Williama w 1865 roku jego żona wróciła z dziećmi do Niemiec. W 1881 roku Laura poślubiła swojego pierwszego kuzyna Louisa. Za jej namową Louis wyemigrował do Stanów Zjednoczonych w 1896. Kilka miesięcy później Laura wraz z Sylwestrem dołączyli do niego. Louis przyjął obywatelstwo amerykańskie w 1901, po czym wrócił do Niemiec w 1911.
George Sylvester Viereck urodził się w Monachium 31 grudnia 1884. Zaczął pisać wiersze, gdy miał jedenaście lat. Jako inspiracje podawał postacie Jezusa, Napoleona i Oscara Wilde. Jeszcze na studiach w 1904 z pomocą krytyka literackiego Ludwiga Lewisohna opublikował swój pierwszy zbiór wierszy. Ukończył College of the City of New York w 1906. Jego zbiór "Nineveh and Other Poems" wydany w 1907 cieszył się popularnością w Stanach Zjednoczonych. Wiele z nich zostało napisanych w stylu ówczesnej męskiej poezji miłosnej Uranian. „The Saturday Evening Post” nazwał Vierecka „najczęściej dyskutowanym młodym pisarzem w Stanach Zjednoczonych”.
W latach 1907–1912 Viereck stał się germanofilem. W 1908 roku opublikował bestsellerową książkę "Confessions of a Barbarian". Viereck wykładał poezję amerykańską w 1911 na Uniwersytecie w Berlinie. Za swoje poparcie dla Niemiec i pacyfizmu Viereck został wydalony z kilku klubów społecznych i organizacji braterskich oraz pokłócił się z bliską przyjaciółką, poetką Blanche Shoemaker Wagstaff.
Podczas I wojny światowej redagował sponsorowany przez rząd niemiecki tygodnik „The Fatherland” o deklarowanym nakładzie 80 tys. egzemplarzy. W sierpniu 1918 tłum linczowników wdarł się do domu Vierecka w Mount Vernon, zmuszając go do szukania schronienia w nowojorskim hotelu. Krótko po I wojnie światowej w 1919 został wyrzucony z Poetry Society of America.
Sukces międzynarodowy.
W 1923 Viereck opublikował książkę popularnonaukową zatytułowaną "Odmłodzenie: Jak Steinach sprawia, że ludzie stają się młodzi" (w oryginale "Rejuvenation: How Steinach Makes People Young"). Książka przykuła uwagę Zygmunta Freuda, który napisał do Vierecka, pytając, czy napisałby podobną książkę o psychoanalizie. Viereck udał się do Wiednia, aby przeprowadzić wywiad z Freudem, a następnie do Monachium, żeby przeprowadzić wywiad z Adolfem Hitlerem. W połowie lat dwudziestych Viereck odbył kilka dodatkowych podróży po Europie, przeprowadzając wywiady z marszałkiem Fochem, Georgesem Clemenceau, George’em Bernardem Shawem, Oswaldem Spenglerem, Benito Mussolinim, królową Belgów Elżbietą, Henrym Fordem, Albertem Mollem, Magnusem Hirschfeldem i Albertem Einsteinem. Viereck zaprzyjaźnił się z Nikolą Teslą. Tesla od czasu do czasu brał udział w przyjęciach organizowanych przez Vierecka i jego żonę. Tesla zadedykował wiersz "Fragments of Olympian Gossip" (Fragmenty plotek olimpijskich) Viereckowi, w którym wyśmiewał ówczesny establishment naukowy.
Poparcie dla Hitlera.
Viereck założył dwa magazyny, „The International” (gdzie znany poeta i okultysta Aleister Crowley był przez pewien czas współredaktorem) oraz „The Fatherland”, które opowiadały się za stroną Niemiec podczas I wojny światowej. Viereck stał się znanym zwolennikiem nazizmu. W 1933 roku ponownie spotkał się z Hitlerem, już przywódcą Niemiec, w Berlinie, a w 1934 roku wygłosił przemówienie do dwudziestu tysięcy „Przyjaciół Nowych Niemiec” w nowojorskim Madison Square Garden. Podczas tego przemówienia porównał Hitlera do Franklina D. Roosevelta i powiedział swoim słuchaczom, aby sympatyzowali z nazizmem, nie będąc antysemitami. Jego byli żydowscy znajomi nadali mu przydomek „George Swastyka Viereck”. Pomimo tego nadal promował nazizm.
W 1940 roku Viereck uruchomił program, w ramach którego płacił członkom Kongresu za wygłaszanie propagandy rządu Hitlera – dosłownie dostawał ją od ambasady niemieckiej – w Kongresie Stanów Zjednoczonych w przemówieniach. Korzystał dzięki temu z przywilejów biur senatorskich do frankowania tysięcy, a w niektórych przypadkach milionów przedruków nazistowskiej propagandy. W ten sposób na koszt podatników propaganda nazistowska docierała do drzwi obywateli Stanów Zjednoczonych. Głównymi członkami Kongresu współpracującymi z Viereckiem w tym planie byli Ernest Lundeen, Hamilton Fish III i Jacob Thorkelson.
W 1941 roku Viereck został oskarżony w Stanach Zjednoczonych o naruszenie ustawy o rejestracji agentów zagranicznych, kiedy założył swoje wydawnictwo Flanders Hall w Scotch Plains. Został skazany w 1942 roku za to, że nie zarejestrował się w Departamencie Stanu USA jako nazistowski agent. Po nieudanych apelacjach sięgających aż Sądu Najwyższego został wysłany do więzienia 31 lipca 1943 na 5 lat. W więzieniu spędził 3 lata i 10 miesięcy, po czym 17 maja 1947 został zwolniony na tej podstawie, że nie był zmuszony do zgłaszania swojej działalności propagandowej „z wyjątkiem bycia agentem obcego rządu”.
Po wojnie.
Wspomnienia Vierecka z życia w więzieniu, "Men Into Beasts", zostały opublikowane jako oryginał w miękkiej oprawie ("paperback original") przez Fawcett Publications w 1952. Książka jest ogólnym wspomnieniem dyskomfortu, utraty godności i brutalności w życiu więziennym. Tekst na pierwszej stronie i na tylnej okładce skupia się na sytuacyjnym homoseksualizmie i męskim gwałcie opisanym w książce (którego był świadkiem, ale nie doświadczył).
Rodzina.
Miał dwóch synów, George’a i Petera. George zginął podczas II wojny światowej walcząc po stronie aliantów. Peter Viereck był historykiem, pisarzem politycznym i poetą. Artykuł w „The New Yorker” z 2005 roku omawia, w jaki sposób młodszy Viereck zarówno odrzucił ideologie swojego ojca, jak i został przez nie ukształtowany.
Przyjęcie.
Wiersz „Slaves” („Niewolnicy”) opublikowany w zbiorze "The Three Sphinxes and Other Poems z" 1924 roku zainspirował tytuł thrillera psychologicznego z 1968 roku i jest dwukrotnie cytowany w filmie:

</doc>
<doc id="5385796" url="https://pl.wikipedia.org/wiki?curid=5385796" title="DOSB">
DOSB



</doc>
<doc id="5385797" url="https://pl.wikipedia.org/wiki?curid=5385797" title="Minister-Szef Urzędu Rady Ministrów">
Minister-Szef Urzędu Rady Ministrów

Minister-Szef Urzędu Rady Ministrów – członek Rady Ministrów istniejący w latach 1986–1996, kierujący Urzędem Rady Ministrów, odpowiedzialny za realizacją zadań  w dziedzinie kontroli i trybu przeprowadzania kontroli oraz wykonania zadań przewidzianych w ustawie o systemie rad narodowych i samorządu terytorialnego.
Powołanie Urzędu.
Na podstawie rozporządzenia Rady Ministrów z 1986 r. w sprawie szczegółowego zakresu działania Ministra - Szefa Urzędu Rady Ministrów w dziedzinie kontroli oraz trybu przeprowadzania kontroli ustanowiono stanowisko Ministra. Rozporządzenie miało związek z ustawą z 1985 r. o zmianach w organizacji oraz zakresie działania niektórych naczelnych i centralnych organów administracji państwowej.
Zadania Ministra w dziedzinie kontroli.
Minister-Szef Urzędu Rady Ministrów kierował realizacją zadań Urzędu Rady Ministrów w dziedzinie kontroli, a w szczególności zapewnia:
Uprawnienia Ministra.
Minister-Szef Urzędu Rady Ministrów kierował realizacją zadań Urzędu Rady Ministrów w zakresie wykonywania kompleksowych kontroli województw, w tym:
Ministrowie, wojewodowie oraz centralne organy organizacji spółdzielczych i społecznych zawiadamiali Ministra o sposobie wykorzystania informacji i wdrażaniu wniosków, w tym:
Wykonując zadania w dziedzinie kontroli, Minister współdziałał z Najwyższą Izbą Kontroli i działającą w jej strukturze Inspekcją Robotniczo-Chłopską, Prokuratorem Generalnym oraz z centralnymi instancjami kontrolnymi organizacji politycznych i społeczno-zawodowych.
Kompleksowe kontrole województw.
Minister we współdziałaniu z właściwymi organami i organizacjami, organizował i przeprowadzał kompleksowe kontrole województw, obejmujące działalność terenowych organów administracji państwowej, nadzorowanych przez te organy państwowych jednostek organizacyjnych, jednostek gospodarki uspołecznionej oraz jednostek pozarolniczej gospodarki nie uspołecznionej.
Kompleksowa kontrola województw polegała na badaniu sprawności zarządzania, realizacji zadań, racjonalnego i oszczędnego gospodarowania oraz zaspokajania potrzeb ludności w dziedzinach:
Zniesienie urzędu Ministra.
Na podstawie ustawy z 1996 r. - Przepisy wprowadzające ustawy reformujące funkcjonowanie gospodarki i administracji publicznej zniesiono stanowisko Ministra - Szefa Urzędu Rady Ministrów.

</doc>
<doc id="5385798" url="https://pl.wikipedia.org/wiki?curid=5385798" title="DSV">
DSV



</doc>
<doc id="5385800" url="https://pl.wikipedia.org/wiki?curid=5385800" title="Budynek szkoły przy ulicy Jemiołowej 57 we Wrocławiu">
Budynek szkoły przy ulicy Jemiołowej 57 we Wrocławiu

Budynek szkoły przy ulicy Jemiołowej 57 we Wrocławiu – budynek szkoły położony przy ulicy Jemiołowej 57 we Wrocławiu na osiedlu Gajowice w dawnej dzielnicy Fabryczna. Zbudowany został w latach 1989–1900 jako pierwszy z dwu budynków Zespołu Szkół Ludowych. Projekt budynku sygnowany jest przez dwóch architektów: Richarda Plüddemanna i Karla Klimma. Całość zabudowy obejmuje dwuskrzydłowy, podpiwniczony budynek o pięciu kondygnacjach nadziemnych, z wieżą zegarową, oraz budynek hali sportowej połączony z głównym budynkiem jednokondygnacyjnym łącznikiem. Architektura obiektu stylem nawiązuje do neogotyku. Po II wojnie światowej w budynku działała Szkoła Podstawowa nr 57, następnie Gimnazjum nr 16, a po likwidacji w Polsce gimnazjów Szkoła Podstawowa Tikkun Olam. Budynek kwalifikuje się do objęcia ochroną konserwatorską poprzez wpisanie go do rejestru zabytków. Obecnie natomiast ujęty jest w gminnej ewidencji zabytków.
Położenie i otoczenie.
Budynek szkoły położony jest we Wrocławiu przy ulicy Jemiołowej 57 na osiedlu Gajowice w dawnej dzielnicy Fabryczna, w jednostce urbanistycznej Śródmieście Południowe. Jest to obszar zaliczany do osiedli kameralnych z dominacją zabudowy komponowanej, ale w bezpośrednim sąsiedztwie wielkiego osiedla blokowego, oba obszary o stosunkowo dużej gęstości zaludnienia. Cały Zespół Szkół Ludowych leży przy skrzyżowaniu ulicy Jemiołowej z ulicą Kruczą, przy czym ten budynek znajduje się w pewnym oddaleniu od wymienionego skrzyżowania. Jest to teren tak zwanego osiedla kompletnego – Śródmieście Południowe – wskazanego przez urbanistów. W ramach standardów określonych w tym projekcie wyznaczono kierunki rozwoju tego obszaru, także na podstawie konsultacji społecznych, a ich realizacja oparta jest o "Wytyczne przestrzenne na rzecz osiedli kompletnych". Ulicę Jemiołową w tym opracowaniu wskazuje się jako istotną dla spójności przestrzeni publicznej osiedla, natomiast ulicę Kruczą określa się jako ulicę stanowiącą szkielet przestrzeni publicznej osiedla o charakterze lokalnym i jedną z kilku głównych osi komunikacyjnych jednostki urbanistycznej, po której kursują autobusy na wyznaczonych liniach w ramach komunikacji miejskiej.
Budynek leży w obszarze dla którego wskaźnik wysokości zabudowy określono na . Bezpośrednie sąsiedztwo budynku to po stronie południowej, za wewnętrznym (położonym na działce dawnego zespołu szkół) zadrzewionym skwerem stanowi drugi budynek szkoły z zabudową zespołu sportowo-rekreacyjnego. Strona północna i zachodnia to tereny szkolne, a za nimi zabudowa osiedla mieszkaniowego Gajowce (północ i północny-zachód) oraz dawnego osiedla robotniczego (zachód). Po stronie północno-zachodniej urządzono park kieszonkowy przy ulicy Kwaśnej o powierzchni około (Zieleniec przy ul. Kwaśnej). Natomiast po stronie wschodniej ulicy Jemiołowej znajduje się również zabudowa wspomnianego osiedla mieszkaniowego Gajowice przy czym bezpośrednio przy ulicy usytuowana jest ciągła zabudowa budynków pięcio- i sześciokondygnacyjnych tworzących nieprzerwaną pierzeję od ulic Kruczej do ulicy Grochowej.
Historia.
Teren, na którym posadowiony jest budynek, położony jest w obrębie osiedla Gajowice ("Gabitz"). Zostało ono włączone w granice administracyjne miasta w 1868 r. Z kolei w 1895 r. wytyczono środkowy odcinek ulicy Kruczej ("Charlottenstraße") przebiegający przy terenie przyszłej inwestycji. Przed jej rozpoczęciem istniała także ulica Jemiołowa ("Yorckstraße"). Natomiast po stronie zachodniej położony był teren Kwaśnego Źródła ("Sauerbrunn"), ze stawem i zielenią urządzoną – Park przy Kwaśnym Źródle, przy ulicy Karasiej ("Spluderstraße") przebiegającej przy zachodnim krańcu budynku (współcześnie nie istnieje). W związku z szybkim rozwojem osiedla podjęto decyzję o budowie Zespołu Szkół Ludowych. Projekt pierwszego z budynków sygnowany jest przez dwóch architektów: Richarda Plüddemanna i Karla Klimma, którzy wspólnie zaprojektowali niejeden budynek szkolny. Na projekcie widnieje rok 1898. Budowa prowadzona była w latach 1898–1900. W 1900 r. powstała również dokumentacja powykonawcza obiektu. W tym samym roku planowano budowę drugiego budynku lecz nastąpiło to dopiero w latach 1905–1907 (Budynek szkoły przy ulicy Kruczej 49 we Wrocławiu). 
W wyniku działań wojennych prowadzonych w czasie II wojny światowej podczas oblężenia Wrocławia w 1945 r. budynek uległ uszkodzeniu. Przede wszystkim uszkodzony został dach obiektu, a także w mniejszym stopniu elewacje w postaci ubytków okładzin. Odbudowa dachu i inne prace naprawcze wykonano w latach 50. i 60. XX wieku. W późniejszym okresie także prowadzono różne roboty budowlane. Między innymi w 2000 r. wykonano remont dachu nad budynkiem szkoły i zabudową sportową, dalej od 2003 r. przeprowadza się sukcesywnie wymianę stolarki okiennej na nowe okna PVC, wbrew zaleceniom, aby była to stolarka drewniana o układzie identycznym jak pierwotny. Sukcesywnie wymienia się wykładzinę na podłogach sal lekcyjnych na nową z PVC. Przeprowadzono także renowację głównych drzwi wejściowych w 2008 r. Prowadzone są także inne prace, jak remonty izb lekcyjnych, malowanie korytarzy czy usuwanie powłok malarskich z ceglanych detali architektonicznych.
Od dnia 7.05.2015 r. do dnia 30.11.2015 r. przeprowadzono inwestycję miejską, w ramach której przy szkole zbudowano boisko wielofunkcyjne o wymiarach na oraz czterotorową bieżnię zakończoną skocznią w dal. Koszt tej inwestycji wyniósł .
Architektura.
Układ i bryła.
Na cały układ zabudowy składa się główny budynek szkoły, dwuskrzydłowy, pięciokondygnacyjny, podpiwniczony, z czterem kondygnacjami użytkowymi oraz poddaszem pod dwuspadowymi dachami pochyłymi i wieżą zegarową w ramach fasady, połączony łącznikiem z jednokondygnacyjnym budynkiem sali gimnastycznej. Wysokość budynku wynosi około . Budynek w rzucie prostokątnym na płaszczyznę terenu ma kształt zbliżony do litery „L”. Skrzydło wschodnie z fasadą główną rozmieszczone w układzie zbliżonym do południkowego jest krótsze od skrzydła północnego, a długość fasady wynosi , zaś trakt tego skrzydła wynosi . Natomiast skrzydło północne rozmieszczone w układzie zbliżonym do równoleżnikowego ma , zaś długość elewacji północnej wynosi . Trakt tego skrzydła wynosi . Skrzydła budynku są trójtraktowe, z korytarzem pośrodku, a na przecięciu korytarzy obu skrzydeł na każdym piętrze znajduje się obszerny hol ze słupem pośrodku. Na potrzeby kumulacji pionowej zbudowano trzy klatki schodowe, w każdej pod dwa biegi schodowe ze spocznikiem przy ścianie zewnętrznej. Urządzono kilka wejść do budynku, przy czym główne prowadzi od ulicy Jemiołowej, czyli ze wschodu, przez hol ze schodami wyrównawczymi. Na końcu skrzydła północnego wejście do łącznika sali gimnastycznej. Samą bryłę budynku określa się jako silnie rozczłonkowaną. Oprócz wieży zegarowej w szczytach budynku wykonano zwieńczenia w kształcie trójkątów zdobionymi wysokimi sterczynami. Ponadto w dachu wykonane są niewielkie lukarny przykryte dachami pulpitowymi. Wieża zegarowa ma wysokość dwóch kondygnacji ponad gzyms wieńczący czwartą kondygnację. Przykryta jest dachem dwuspadowym.
Elewacje.
Elewacje budynku oblicowane są cegłą klinkierową oraz jako elementy zdobiące także kształtkami glazurowanymi. Otwory okienne zamykane są łukami odcinkowymi. Pomiędzy drugą a trzecią kondygnacją wykonano szeroki okap gzymsowy. Ponad czwartą kondygnacją znajduje się gzyms koronujący, ponad którym rozpoczynają się połacie dachowe, zwieńczenia i wieża zegarowa. Jest on zdobiony szerokim fryzem arkadowym wykonanym również z materiałów ceramicznych. Fasada stanowiąca elewację wschodnią budynku, z wejściem głównym, ma układ siedmioosiowy i trójdzielny. Układ jest niesymetryczny. Cała elewacja zdobiona jest ryzalitami i pseudoryzalitami, płycinami, ich łukowanymi zamknięciami o tynkowanych ostrych podłuczach, fryzami, gzymsami, tynkowanymi blendami, lizenami i wysokimi sterczynami oraz dekoracjami sgraffito. Wejście główne zaakcentowano portalem, zwieńczonym szczytem w kształcie trójkąta, podpartym masywnymi filarami. Elewacja południowa jak i zachodnia skrzydła wschodniego jest dwudzielna i niesymetryczna. Ta druga ma dwie osie symetrii. Elewacja południowa skrzydła północnego od strony wewnętrznego skweru również jest niesymetryczna. Ma dziesięć osi architektonicznych. Natomiast najdłuższa elewacja północna jest piętnastoosiowa i symetryczna. Zachodnia elewacja tego skrzydła, do której nieco poniżej parteru przylega łącznik sali gimnastycznej, jest elewacją jednoosiową, symetryczną. Wszystkie elewacje są zdobione w różnym stopniu detalami wymienionymi powyżej dla fasady. Okna izb lekcyjnych grupowane po trzy zgodnie z podziałem poszczególnych klas.
Wnętrza.
Korytarze w budynku umiejscowiono w traktach środkowych dwóch skrzydeł budynku, połączone obszernym holem ze słupem podtrzymującym sklepienia wykonanym w formie kolumny. Korytarz wschodni, hol i wloty klatek schodowych przykryto sklepieniami krzyżowymi. Są one zdobione szerokimi pasami gurtowymi. Ich krawędzie są profilowane wałkiem, z wozówkami. Zastosowano tu zdobienia imitujące boniowanie. Całość wsparta jest na konsolach o wydatnych kształtach geometrycznych. Wykonano je jako ceglane. Kolumna holu wykonana jest z granitu. Opata jest na ośmiobocznej podstawie. U góry kolumny wykonano kapitel zdobiony fryzem rombowym. Zdobienia wykonano także wokół otworów drzwiowych. W strefach cokołowych znajdują się różnej wysokości i zakresie okładziny z cegły klinkierowej, a posadzki korytarzy wyłożone zachowanymi jasnymi płytkami ceramicznymi, z bordową opaską. Zachowane są także zdobione przekartowania zabezpieczające otwory przy klatce schodowej skrzydła wschodniego i ozdobne balustrady biegów schodowych. Same sale lekcyjne nie posiadają elementów zdobniczych.
Teren.
Zabudowa całego zespołu szkół, o adresach ulica Jemiołowa 57 i 59 oraz ulica Krucza 49, położona jest na jednej działce ewidencyjnej o powierzchni (), w ramach której to inne tereny zabudowane, a to tereny rekreacyjno-wypoczynkowe. Łączna powierzchnia zabudowy na tej działce wynosi , z czego dotyczy omawianego budynku szkoły przy ulicy Jemiołowej 57. Działka stanowi własność Gminy Wrocław, ale pozostaje w zarządzie, użytkowaniu. Wejście główne na teren znajduje się po stronie ulicy Jemiołowej na wewnętrzny skwer międzyszkolny, oddzielony od ulicy ozdobnym ogrodzeniem biegnącym między oboma budynkami szkolnymi. Teren użytkowany przez placówkę oświatową mieszczącą się w budynku przy ulicy Jemiołowej 57 rozciąga się po stronie północnej obiektu. Od pozostałych terenów oddzielony jest współczesnym ogrodzeniem z prętów metalowych. Tu położone jest boisko szkolne oraz bieżnia i skoczna do skoku w dal.
Konstrukcja oraz inne aspekty budowlane.
Konstrukcja budynku oparta jest na murowanych ścianach z cegły pełnej na zaprawie cementowo-wapiennej i ceramicznych stropach odcinkowych na belkach stalowych. W korytarzach stropy te mają podziały wykonane za pomocą szerokich pasów gurtowych. Ponadto na każdej kondygnacji w skrzydle wschodnim hol i korytarz oraz w przęsłach przy wylocie klatek schodowych zastosowano sklepienia krzyżowe. Nad piątą kondygnacją wykonano więźbę dachową z drewna w układzie płatwiowo-kleszczowym. Znajdują się tu również dwie ściany stolcowe wzmocnione pochyłymi stolcami i umiejscowionym w osi wieszakiem. W klatach schodowych wykonano dla każdej kondygnacji po dwa biegi ze spocznikiem. Konstrukcyjnie są to stopnice wykonane z granitowych bloków zamontowane na stalowych belkach wykonanych w technice nitowania. Ściany tynkowane na gładko. Zastosowano tynk cementowo-wapienny. W budynku poprowadzono następujące instalacje: wodno-kanalizacyjną, centralnego ogrzewania, elektryczną, odgromową i teletechniczną.
Zestawienie podstawowych parametrów.
Podstawowe parametry:
Użytkownicy.
Budynek w swojej historii był użytkowany przez następujące placówki oświatowe:
Ochrona.
Budynek położony jest w obszarze dzielnicy Południe, której układ urbanistyczny podlega ochronie w ramach gminnej ewidencji zabytków. Jest to układ kształtowany sukcesywnie od XIII wieku (wzmianki) i od lat 80. XIX wieku do 1945 r. Stan zachowania obszaru określa się na dobry.
Budynek szkolny ujęto w gminnej ewidencji zabytków pod dwiema pozycjami:
Stan zachowania budynku ocenia się jako dobry. Kwalifikuje się go do objęcia ochroną konserwatorską poprzez wpisanie do rejestru zabytków.
Ocena i odbiór.
Styl budynku określa się jako nawiązujący do hanowerskiej szkoły neogotyku. Jest to okazały, reprezentacyjny budynek o znacznej kubaturze, z elewacjami zdobionymi bogatymi detalami architektonicznymi. Wskazuje się jednak, iż projekt pochodzi z czasów, które przez współczesnych badaczy, w odniesieniu do działalności architektonicznej Richarda Plüddemanna, zaliczane są do drugiego etapu jego twórczości, w którym stosował wspominane wyżej detale architektoniczne już uproszczone w stosunku do stosowanych we wcześniejszym etapie. Budynek należy do zespołu dwóch budynków ulokowanych na rozległej działce przy skrzyżowaniu dwóch ulic, który stanowi bardzo ważny akcent urbanistyczny w tej części Gajowic. Sam projekt został opracowany zgodnie z ówczesnymi trendami panującymi w zakresie projektowania budynków szkolnych, które oprócz wyżej opisanych aspektów dotyczących form architektonicznych, dotyczą także zastosowanego tu sytuowania sali gimnastycznej w osobnym budynku połączonym z budynkiem głównym szkoły łącznikiem, trójtraktowy układ wnętrz z korytarzem pośrodku i salami lekcyjnymi po obu jego stronach. Same izby lekcyjne zaś otrzymały po trzy duże okna zapewniające odpowiednią ilość światła oraz wentylację.

</doc>
<doc id="5385802" url="https://pl.wikipedia.org/wiki?curid=5385802" title="Rajd RAC 1962">
Rajd RAC 1962

Rajd RAC 1962 (19. RAC International Rally of Great Britain) – 19 edycja rajdu samochodowego Rajd RAC rozgrywanego w Wielkiej Brytanii. Rozgrywany był od 12 do 17 listopada 1962 roku. Była to jedenasta runda Rajdowych Mistrzostw Europy w roku 1962.

</doc>
<doc id="5385804" url="https://pl.wikipedia.org/wiki?curid=5385804" title="IMSA SportsCar Championship 2023">
IMSA SportsCar Championship 2023

IMSA SportsCar Championship 2023 (IMSA WeatherTech SportsCar Championship 2023) – dziesiąty sezon serii IMSA SportsCar Championship organizowanej przez International Motor Sports Association (IMSA). Rozpocznie się on 28 stycznia wyścigiem 24 Hours of Daytona, a zakończy 14 października rywalizacją w wyścigu Petit Le Mans.
Klasy.
Prototypy:
Samochody GT:
Sezon ten będzie debiutem dla klasy Grand Touring Prototype, która zastąpi klasę Daytona Prototype International (DPi). Kategoria ta zezwala na rywalizację aut zbudowanych według przepisów technicznych LMDh i LMH co powoduje ujednolicenie najwyższych klas w IMSA SportsCar Championshi i FIA World Endurance Championship gdzie auta LMH i LMDh będą rywalizować w klasie Hypercar.
Kalendarz.
Kalendarz został zaprezentowany 5 sierpnia 2022 roku. We wrześnu ogłoszono przywrócenie klasie GTD klasyfikacji WeatherTech Sprint Cup, która pierwotnie miała przestać istnieć. W porównaniu do ubiegłego sezonu nie będzie w kalendarzu rund jedynie w ramach tej klasyfikacji. 1 grudnia 2022 roku ogłoszono rezygnację z wyścigu kwalifikacyjnego przed 24 Hours of Daytona.
Lista startowa.
Le Mans Prototype 2 (LMP2).
Zgodnie z regulacjami LMP2 z 2017 roku, wszystkie samochody korzystają z silnika Gibson GK428 V8.
Le Mans Prototype 3 (LMP3).
Zgodnie z regulacjami LMP3 z 2020 roku wszystkie samochody korzystają z silnika Nissan VK56DE 5.6L V8.
Wyniki.
Pogrubienie oznacza zwycięzców wyścigu bez podziału na kategorie.

</doc>
<doc id="5385812" url="https://pl.wikipedia.org/wiki?curid=5385812" title="Hina Kino">
Hina Kino

 (ur. 12 lutego 1997 w prefekturze Saitama) – japońska seiyū, pracująca dla agencji Amuleto.
Biografia.
Kino urodziła się 12 lutego 1997 w prefekturze Saitama. Od najmłodszych lat interesowała się anime i mangą, szczególnie lubiąc serie "One Piece" i "Danshi kōkōsei no nichijō". W okresie gimnazjalnym dowiedziała się o karierze aktorstwa głosowego po obejrzeniu talk show wyprodukowanego przez magazyn o grach "Famitsū"; na jej zainteresowanie tym tematem wpłynęło dodatkowo obejrzenie filmu "One Piece: Episode of Chopper Plus – Fuyu ni saku, kiseki no Sakura". Z tych powodów zdecydowała się na karierę seiyū po rozpoczęciu nauki w liceum.
Kino zapisała się do aktorskiej w trzeciej klasie szkoły średniej. Po ukończeniu szkolenia, zadebiutowała jako seiyū w grze wideo "Thousand Memories" z 2014. Według niej, ponieważ była to jej pierwsza rola i denerwowała się tym, jak wypadnie, postanowiła „rygorystycznie ćwiczyć”. Jej pierwsze anime nastąpiło w tym samym roku, kiedy zagrała rolę kelnerki w jedynym z odcinków serialu anime "Daitoshokan no hitsujikai". W 2016 roku zagrała swoją pierwszą główną rolę jako Silvia Silkcut w serii "Masō gakuen H × H". W 2017 roku zagrała rolę Collon w anime "SukaSuka". Rok później wcieliła się w role Sayaki Itomi w "" oraz Hanako Hondy w "Asobi asobase"; wraz ze współpracownicami z "Asobi asobase" wykonała motyw otwierający, zatytułowany , oraz kończący – .

</doc>
<doc id="5385814" url="https://pl.wikipedia.org/wiki?curid=5385814" title="Elżbieta Światopełk-Czetwertyńska">
Elżbieta Światopełk-Czetwertyńska

Elżbieta Światopełk-Czetwertyńska z domu Morawska (ur. 11 czerwca 1972) – polska bankowiec i ekonomistka, od 2021 prezes zarządu Banku Handlowego w Warszawie.
Życiorys.
Z Polski wyemigrowała w 1981 do Ekwadoru. Ukończyła studia na Wydziale Nauk o Żywieniu, Ekonomii i Marketingu Uniwersytetu w Reading w Wielkiej Brytanii. Do grupy Citi dołączyła w 1994, obejmując kolejno stanowiska w spółkach w Ekwadorze, w Dominikanie i w Stanach Zjednoczonych, na stanowiskach związanych z bankowością korporacyjną. 
W 2004 dołączyła do Banku Handlowego w Warszawie, do obszaru odpowiedzialnego za ryzyko i kredyty. W 2009 została Szefem Pionu Bankowości Przedsiębiorstw i pełniła tę funkcję aż do 2013, kiedy przeniosła się w ramach grupy Citi do Kolumbii, gdzie pełniła funkcje kierownicze w obszarze bankowości transakcyjnej dla obszaru Ameryki Łacińskiej. W 2015 przeniosła się do Ekwadoru, a w 2019 została kierującą spółkami Citi w Szwajcarii, Monako i Liechtensteinie.
W maju 2021 została prezesem Banku Handlowego w Warszawie, zastępując Sławomira Sikorę. Zasiada w Radzie Związku Banków Polskich.
Mężatka od 2005, matka trzech synów. Jej mężem jest urodzony w Kanadzie Christophe Światopełk-Czetwertyński.
Odznaczenia i wyróżnienia.
W 2011 otrzymała odznakę honorową „Za zasługi dla bankowości Rzeczypospolitej Polskiej”.

</doc>
<doc id="5385819" url="https://pl.wikipedia.org/wiki?curid=5385819" title="Janusz Sołtysik">
Janusz Sołtysik

Janusz Sołtysik (ur. 2 lipca 1943 w Warszawie, zm. 14 stycznia 2022 w Częstochowie) – polski muzyk jazzowy, saksofonista, klarnecista i pianista.
Urodzony 2 lipca 1943 w Warszawie. W latach 60. XX wieku związany był ze środowiskiem studenckim Politechniki Częstochowskiej jako członek zespołu dixielandowego Klubu Studenckiego Filutek. Był także założycielem Stowarzyszenia Jazzowego w Częstochowie i pełnił funkcję jego prezesa, a następnie prezesa honorowego. Był również członkiem Polskiego Stowarzyszenia Jazzu Tradycyjnego. Przez wiele lat związany był z zespołem Five O’Clock Orchestra. W 2016 roku został na międzynarodowym festiwalu jazzu tradycyjnego Old Jazz Meeting laureatem Złotej Tarki. 
Zmarł 14 stycznia 2022 r.

</doc>
<doc id="5385821" url="https://pl.wikipedia.org/wiki?curid=5385821" title="Władysław Paliński">
Władysław Paliński

Władysław Sergiusz Paliński (ur. 27 czerwca 1869 w Warszawie, zm. 25 lipca 1917 tamże) – polski aktor teatralny i filmowy, reżyser teatralny i filmowy, scenarzysta, dramaturg i dziennikarz prasowy.
Życiorys.
Sztuki aktorskiej uczył się u Jana Tatarkiewicza i Wincentego Rapackiego (ojca). W latach 1890-1892 występował w warszawskim Teatrze Rozmaitości, a w 1893 otrzymał angaż do Warszawskich Teatrów Rządowych, z którym to zespołem związany był prawie przez całą karierę sceniczną. W 1908 roku kandydował na stanowisko dyrektora teatru w Poznaniu, a następnie - wraz żoną Heleną Marcello - zorganizował zespół objazdowy, z którym wystąpił m.in. w Lublinie, Radomiu, Kielcach, Sosnowcu, Łodzi i Kaliszu. W 1915 roku, po ustąpieniu dyrekcji WTR został przewodniczącym Zarządu Zrzeszenia Artystów Teatru Rozmaitości. Natomiast rok później debiutował jaki reżyser teatralny.
Poza teatrem był członkiem Kooperatywy Artystycznej, realizującej pierwsze polskie filmy. Jako dziennikarz, przed 1900 roku pisał do "Kuriera Codziennego", a w latach I wojny światowej był korespondentem "Kuriera Warszawskiego". Tworzył dramaty (m.in. "W odmęcie", "Kan­dydat do Dumy") oraz tłumaczył utwory sceniczne z języka francuskiego.
Rodzina.
Był synem tancerki Matyldy Dylewskiej oraz - prawdopodobnie - Siergieja Muchanowa. Jego siostrami były: Maria Palińska - aktorka oraz Jadwiga Dylewska (przyrodnia) - śpiewaczka. W dniu 30 października 1897 roku poślubił aktorkę Helenę Marcello (Chraszczewską).
Został pochowany wraz z żoną na Cmentarzu Powązkowskim w Warszawie (kw. F/G rz. 6 m. 1).

</doc>
<doc id="5385822" url="https://pl.wikipedia.org/wiki?curid=5385822" title="Marek Teleszyński">
Marek Teleszyński

Marek Teleszyński (ur. 2 marca 1940 r. w Częstochowie, zm. 18 stycznia 2022 r.) – polski artysta malarz.
Urodzony 22 marca 1940 r. w Częstochowie. Z zawodu był chemikiem i pracował w zawodzie, a prywatnie interesował się sztuką. Po przejściu na emeryturę został słuchaczem Uniwersytetu Trzeciego Wieku przy Akademii im. Jana Długosza, tam też zajął się malarstwem i w 2010 r. podjął studia w zakresie malarstwa na Wydziale Sztuki Akademii im. Jana Długosza, gdzie obronił pracę licencjacką i z wyróżnieniem magisterską (2016 r.). Był najstarszym absolwentem w historii tej uczelni.
Członek Związku Polskich Artystów Plastyków, członek Częstochowskiego Stowarzyszenia Plastyków im. Dudy-Gracza. Jego obrazy wystawiano na wystawach indywidualnych i zbiorowych.
Zmarł 18 stycznia 2022 r.

</doc>
<doc id="5385830" url="https://pl.wikipedia.org/wiki?curid=5385830" title="Workolotokształtne">
Workolotokształtne

Workolotokształtne (Phalangeriformes) – podrząd ssaków z rzędu dwuprzodozębowców (Diprotodontia). 
Zasięg występowania.
Podrząd obejmuje gatunki występujące w Australazji.
Podział systematyczny.
Do podrzędu należą następujące występujące współcześnie rodziny:
Opisano również rodziny wymarłe:

</doc>
<doc id="5385832" url="https://pl.wikipedia.org/wiki?curid=5385832" title="James Whistler">
James Whistler



</doc>
<doc id="5385839" url="https://pl.wikipedia.org/wiki?curid=5385839" title="Sebastian Banaszczyk">
Sebastian Banaszczyk

Sebastian Banaszczyk (ur. 24 lutego 1975. w Świdnicy, zm. 2 lutego 2022) – polski aktor i muzyk.
W 1998 ukończył studia na Wydziale Aktorskim Państwowej Wyższej Szkoły Teatralnej we Wrocławiu. Od 1999 aktor Teatru im. Adama Mickiewicza w Częstochowie, debiutował "Weselem" w reżyserii Adama Hanuszkiewicza. Występował w "Czyż nie dobija się koni?" (reż. Magdalena Piekorz), "Czechow: żarty z życia" (reż. Andrzej Bubień), "Przyjazne dusze" (reż. Jerzy Bończak), "Kometa nad Doliną Muminków" (reż. Igor Gorzkowski), "Testosteron" (reż. Andrzej Saramonowicz) Współpracował z Teatrem Dramatycznym w Wałbrzychu i Teatrem STU w Krakowie.
W 2006 założył ambientowy projekt muzyczny Bionulor. Był twórcą muzyki do spektakli teatralnych (m.in. "Koriolan" Teatru Powszechnego w Warszawie i "SKAZAna" Teatru im. Mickiewicza w Częstochowie).

</doc>
<doc id="5385842" url="https://pl.wikipedia.org/wiki?curid=5385842" title="Izabela, królowa Hiszpanii">
Izabela, królowa Hiszpanii

Izabela, królowa Hiszpanii (hiszp. "Isabel") – hiszpański serial telewizyjny, produkowany od 2011, emitowany w latach 2012–2014 na La 1. W Polsce emitowany od 2022 roku na TVP2. Serial przedstawia losy królowej Izabeli Kastylijskiej, zwanej również Izabelą Katolicką.

</doc>
<doc id="5385843" url="https://pl.wikipedia.org/wiki?curid=5385843" title="Jack Cassidy">
Jack Cassidy

Jack Cassidy, właśc. "John Joseph Edward Cassidy" (ur. 5 marca 1927 w Nowym Jorku, zm. 12 grudnia 1976 w West Hollywood) – amerykański aktor, piosenkarz i reżyser sztuk teatralnych.
Życiorys.
Urodził się w Nowym Jorku jako najmłodszy z pięciorga rodzeństwa Williama i Charlotte (z d. Koehler). Jego ojciec był z pochodzenia Irlandczykiem, a matka Niemką. W wieku 15 lat porzucił szkołę, aby poświęcić się działalności artystycznej. Początkowo utrzymywał się z różnych dorywczych zajęć (był m.in. szoferem, kasjerem, boyem hotelowym, węglarzem). Swoją karierę artystyczną rozpoczął w 1943 jako nastoletni członek chórów teatrów broadwayowskich. Po 10 latach zaczął występować jako aktor i pozostał nim na Broadwayu aż do śmierci. Właśnie tam odniósł swój pierwszy sukces – występ w przedstawieniu "She Loves Me" z 1963 przyniósł mu rok później nagrodę „Tony” i „Grammy” (ścieżka dźwiękowa przedstawienia została wydana na płycie).
W 1961 roku rozpoczął występy w filmach. Tylko trzy z nich uważane są obecnie za godne uwagi: "Bunny O’Hare", gdzie wystąpił u boku Ernesta Borgnine i Bette Davis, "Akcja na Eigerze", w którym partnerował Clintowi Eastwoodowi oraz "WC Fields and Me", w którym wystąpił z Rodem Steigerem.
O wiele lepiej niż na dużym ekranie Cassidy sprawdzał się w telewizji. Występy na „szklanym ekranie” rozpoczął w 1957 roku i był na nim obecny do końca swojej kariery (ostatnie premiery telewizyjne z jego udziałem miały miejsce już po śmierci aktora). Wystąpił w kilku popularnych serialach, znanych również i w Polsce. Były to między innymi: "Strzały w Dodge City", "Alfred Hitchcock przedstawia", "Ożeniłem się z czarownicą", "Bonanza", "Mission: Impossible", "Barnaby Jonesm", "Hawaii Five-O". Trzykrotnie wystąpił w głównej roli w serialu "Columbo" ("Pisz albo giń", "Iluzjonista", "Morderstwo z książki"). Za każdym razem wcielał się w rolę inteligentnego i błyskotliwego zabójcy, co doskonale komponowało się w typ ról w jakich często był obsadzany – szarmancki egoista z poczuciem humoru.
Efektem jego artystycznej działalności, oprócz wspomnianych nagród, były jeszcze trzy nominacje nagrody „Tony” za występy na Broadway’u i dwie nominacje do nagrody „Emmy” za występy telewizyjne.
Oprócz ról teatralnych i filmowych na swoim koncie ma również osiem albumów muzycznych z piosenkami, które wykonywał wraz ze swoją z drugą żoną Shirley Jones. Trzy z nich zostały wydane po jego śmierci.
Śmierć.
Zmarł tragicznie u szczytu swojej popularności na skutek pożaru wznieconego w swoim apartamencie przez niego samego od zapalonego papierosa, z którym zasnął po spożyciu sporej ilości alkoholu.
Życie osobiste.
Cassidy był dwukrotnie żonaty. Pierwszy związek zawarł w 1948 z aktorką Evelyn Ward. Mieli syna Davida i rozwiedli się w 1956. W tym samym roku aktor poślubił piosenkarkę i aktorkę Shirley Jones z którą rozwiódł się w 1975. Z tego małżeństwa Cassidy miał trzech synów: Shauna, Patricka i Ryana. W 1994 roku jego najstarszy syn Dave ujawnił na łamach swojej autobiografii, że ojciec w ostatnich latach swojego życia cierpiał na alkoholizm i zburzenia psychiczne. Według relacji Davida i Shirley był on również biseksualistą.

</doc>
<doc id="5385846" url="https://pl.wikipedia.org/wiki?curid=5385846" title="Tereza Obolevich">
Tereza Obolevich



</doc>
<doc id="5385865" url="https://pl.wikipedia.org/wiki?curid=5385865" title="Louis Isidore Duperrey">
Louis Isidore Duperrey



</doc>
<doc id="5385869" url="https://pl.wikipedia.org/wiki?curid=5385869" title="Ustawa o agentach zagranicy w Rosji">
Ustawa o agentach zagranicy w Rosji



</doc>
<doc id="5385873" url="https://pl.wikipedia.org/wiki?curid=5385873" title="XPO Logistics">
XPO Logistics

XPO, XPO Logistics, Inc. (NYSE: XPO) – wiodący dostawca usług transportowych, operujący w 20 krajach, 771 lokalizacjach, zatrudniający ponad 40 000 pracowników. Siedziba firmy XPO znajduje się w Greenwich, Connecticut, w Stanach Zjednoczonych Ameryki Północnej, a centrala europejska w Lyonie, we Francji.
XPO obecne jest w Polsce od 2015 roku za sprawą akwizycji spółki Norbert Dentressangle. Poprzez spółkę zależną, XPO Transport Solutions Poland z siedzibą w Zielonej Górze, wraz z oddziałami w Poznaniu, Sosnowcu i Warszawie, realizuje głównie usługi transportu drogowego oraz spedycji drogowej, całopojazdowej i częściowej, międzynarodowej i krajowej.
Historia.
XPO.
We wrześniu 2011 roku amerykański biznesmen Brad Jacobs został prezesem i dyrektorem generalnym Express-1 Expedited Solutions, Inc. Firma zmieniła nazwę na XPO Logistics.
W marcu 2012 r. XPO otworzyło krajowe centrum operacyjne w Charlotte w Północnej Karolinie, i w czerwcu tego samego roku spółka debiutowała na nowojorskiej giełdzie papierów wartościowych.
28 kwietnia 2015 r. XPO Logistics za kwotę 3,24 mld EUR, przejęło spółkę Norbert Dentressangle w Europie.
9 września 2015 r. XPO nabyło spółkę Con-way za 3 miliardy dolarów, co pomogło rozwinąć działalność LTL w Ameryce Północnej.
W czerwcu 2016 roku, XPO znalazło się na liście "Fortune" 500 największych amerykańskich firm pod względem przychodów. Spółka XPO Logistics, Inc. była 7. najlepiej radzącą sobie spółką ostatniej dekady na liście Fortune 500.
W grudniu 2020 roku, XPO ogłosiło plany wydzielenia swojego biznesu logistycznego pod nazwą GXO Logistics, tworząc dwie niezależne firmy: XPO, jako dostawcę usług transportu towarowego i GXO, jako największego na świecie dostawcę usług logistyki kontraktowej. Podział zakończono w 2021r.
W marcu 2022 roku, XPO ogłosiło plany wydzielenia części swojego biznesu spedycyjnego pod marką RXO, tworząc dwie niezależne firmy: XPO, jako dostawcę usług transportu oraz RXO, jako czwartego co do wielkości brokera usług transportu całopojazdowego w Stanach Zjednoczonych. Podział został zakończony w listopadzie 2022r.
Operacje w Ameryce Północnej.
Firma XPO LTL wysyła ładunki na paletach za pomocą systemu dystrybucji typu hub-and-spoke. Jest trzecim co do wielkości dostawcą LTL w Ameryce Północnej i wiodącym dostawcą LTL w Europie Zachodniej. Północnoamerykańska sieć LTL XPO obejmuje 99% kodów pocztowych w USA i 294 obiekty przeładunkowe. XPO produkuje własne naczepy w zakładzie w Searcy, Arkansas i prowadzi 130 szkół szkolenia kierowców.
Technologia.
XPO zatrudnia specjalistów IT i analityków danych, którzy pracują nad automatyzacją i inteligentnymi maszynami, prognozowaniem popytu, analizą predykcyjną, algorytmami ustalania cen, planowaniem zatrudnienia, optymalizacją ładunków i tras, obsługą klientów i cyfrową platformą przewozów towarowych. XPO wykorzystuje uczenie maszynowe i analizy predykcyjne w celu ulepszenia algorytmów kwotowania oraz produktywności w sieci.
W 2019 roku XPO jako pierwsza globalna firma logistyczna przystąpiła do Programu Kooperacji Przemysłowej we współpracy z Massachusetts Institute of Technology (MIT), organizacji partnerskiej, która łączy zasoby MIT z firmami na całym świecie w celu rozwiązywania globalnych wyzwań biznesowych.

</doc>
<doc id="5385880" url="https://pl.wikipedia.org/wiki?curid=5385880" title="Tautonim">
Tautonim

Tautonim ( „ten sam”, „imię”) – wyrazy mające podobne lub identyczne brzmienie albo pisownię w różnych (zwykle w dwóch) językach, ale odmienne znaczenie. 
Tautonimy często określane są mianem „fałszywych przyjaciół” – takiego określenia w języku francuskim () użyli w 1928 roku francuscy autorzy Maxime Koessler i Jules Derocquigny, przedstawiając pozorne ekwiwalenty w relacji francusko-angielskiej. Tautonimy bywają określane także mianem homonimów międzyjęzykowych, mylących podobieństw międzyjęzykowych, złudnych odpowiedników, aproksymatów. Jednak częściej tautonimy są traktowane jako podklasa fałszywych przyjaciół tłumacza (w szerokim ujęciu) rozumianych jako wyrazy o zaskakujących różnicach fonetycznych, ortograficznych, o różnicach w budowie słowotwórczej, a także jako frazeologizmy o różnej formie i różnych znaczeniach w dwóch (lub więcej niż dwóch) językach.
Tautonimy mogą utrudniać naukę języków obcych, bywają kłopotliwe również dla lektorów i nauczycieli danego języka. Mogą też nastręczać trudności podczas wykonywania tłumaczeń. Bywają powodem błędów w przekładach, mogąc prowadzić do zabawnych sytuacji, ale też nieporozumień o daleko idących konsekwencjach.
Przykładami tautonimów są: rosyjski "diwán" (tapczan) i polski "dywan," czeski "burák" (orzech) i polski "burak", węgierski "komornyik" (kamerdyner) i polski "komornik", angielski "billion" (miliard) i polski "bilion"", jutro" – chorwackie "jȕtro" (ranek), "lewak" (osoba o skrajnie lewicowych poglądach) – chorw. "ljèvāk" (mańkut). Przykładem tautonimów o częściowo wspólnym znaczeniu jest polski "kibic" i niemiecki "Kiebitz" (osoba kibicująca, ale tylko grającym w szachy lub w karty), angielskie i francuskie "collaboration" (współpraca) oraz polskie "kolaboracja" (pejoratywne określenie współpracy z wrogiem). Szczególnie problematyczne mogą być wyrazy o przeciwnym znaczeniu, np.: "czerstwy" – "czes." "čerstvý" (świeży), rosyjskie "zapominat’" znaczy to, co w języku polskim "zapamiętać", niemiecki "Kriminalist" to po polsku "kryminolog" – ktoś, kto tropi przestępców, a nie kryminalista.

</doc>
<doc id="5385897" url="https://pl.wikipedia.org/wiki?curid=5385897" title="Annette Artani">
Annette Artani



</doc>
<doc id="5385901" url="https://pl.wikipedia.org/wiki?curid=5385901" title="Małgorzata Badeńska (1932–2013)">
Małgorzata Badeńska (1932–2013)

Małgorzata Alicja Thyra Wiktoria Maria Ludwika Scholastyka Badeńska, , , (ur. 14 lipca 1932 w Salem, zm. 15 stycznia 2013 w Farnham) – niemiecka arystokratka, tytularna księżniczka Badenii jako członkini dawnego domu panującego i księżna Jugosławii jako żona Tomisława Karadziordziewicia.
Życiorys.
Urodziła się jako pierworodne dziecko Bertolda Badeńskiego (1906–1963), tytularnego wielkiego księcia Badenii, oraz jego żony Teodory Glücksburg (1906–1969), księżniczki Grecji i Danii. Miała dwóch młodszych braci: Maksymiliana (ur. 1933) i Ludwika (ur. 1937). Wychowywała się w Salem, gdzie jej rodzice prowadzili prywatną szkołę. W 1948 zamieszkała w Londynie, gdzie w 1953 ukończyła kurs pielęgniarski. W 1948–1957 pracowała w Szpitalu św. Tomasza. W tym okresie zaprzyjaźniła się z Krystyną Heską (1933–2011) i Beatrycze Hohenlohe-Langenburg (1936–1997), za których pośrednictwem poznała Tomisława Karadziordziewicia (1928–2000), królewicza Jugosławii, syna Aleksandra Jednoczyciela (1888–1934) i Marii Hohenzollern-Sigmaringen (1900–1961). Wyszła za niego za mąż 5 czerwca 1957 w Salem. Para zamieszkała w Billingshurst. Tam opiekowała się swoją szwagierką Aleksandrą Glücksburg (1921–1993), którą problemy małżeńskie doprowadziły do nieudanej próby samobójczej. Małgorzata zawarła separację z mężem w 1977, ostatecznie kończąc małżeństwo rozwodem w 1981. Ze związku pochodzi dwoje dzieci:
Małgorzata Badeńska była aktywną działaczką charytatywną, wspierającą serbskie organizacje emigracyjne i krajowe. Finansowała też utrzymanie monasteru śś. Marty i Marii w Moskwie. Zmarła w 2013 w Farnham i została pochowana na cmentarzu w Stefansfeld.

</doc>
<doc id="5385902" url="https://pl.wikipedia.org/wiki?curid=5385902" title="Małgorzata Badeńska">
Małgorzata Badeńska



</doc>
<doc id="5385904" url="https://pl.wikipedia.org/wiki?curid=5385904" title="Anna Louisa Karsch">
Anna Louisa Karsch

Anna Louisa Karsch, znana jako Die Karschin (ur. 1 grudnia 1722 prawdopodobnie w Przetocznicy, zm. 12 października 1791 w Berlinie) – poetka okresu oświecenia, nazywana "niemiecką Safoną" lub "zmartwychwstałą Safoną", pierwsza Niemka, która utrzymywała się z twórczości literackiej i pierwsza obywatelka Prus, która wzięła rozwód. 
Życiorys.
Przyszła na świat na farmie mlecznej jako córka karczmarza Christiana Dürbacha. Po śmierci ojca (1728) matka oddała ją pod opiekę stryja lub stryjecznego dziadka, Martina Fetke, urzędnika sądowego w Trzcielu. Zapewnił jej edukację, nauczył czytać i pisać po łacinie i niemiecku oraz liczyć. Po jakimś czasie matka zabrała ją do domu, gdzie pracowała w gospodarstwie, pilnowała przyrodniego rodzeństwa w wieku 13–16 lat i pracowała jako służąca w innych domach. Czytała m.in. literaturę religijną, którą otrzymała od pasterza bydła. 
W 1738 wyszła za mąż za sukiennika Michaela Hiersekorna ze Świebodzina. Urodziła dwoje dzieci. Mąż był alkoholikiem i nie akceptował zainteresowania żony poezją i książkami, które dawały jej ukojenie w codziennym życiu. W 1749 rozwiodła się jako pierwsza kobieta w Prusach. Była wówczas w trzeciej ciąży. Jej drugim mężem był krawiec Daniel Karsch ze Wschowy. Przeprowadzili się do centrum Polski, później wrócili do Wschowy. 
Talent poetycki Karschin zauważył rektor szkoły we Wschowie – Ribov. Kobieta zaczęła pisać więcej okolicznościowych wierszy. Zyskała rozgłos i wsparcie m.in. miejscowych rodzin protestanckich. Publikowała na łamach gazet. W 1752 utworem "An Seine Majestät den König von Polen" upamiętniła odwiedziny Augusta III we Wschowie. W 1755 wraz z rodziną przeprowadziła się do Głogowa. Tworzyła okolicznościowe wiersze oraz patriotyczne pieśni. W liczącym 300 wersów utworze "Dwie ody na wielki pożar Głogowa" opisała pożar miasta 13 maja 1758. Czytała dzieła współczesnych sobie: Christiana Fürchtegotta Gellerta, Albrechta von Hallera i Friedricha Gottlieba Klopstocka.
Napisała wiele utworów sławiących zwycięstwa Fryderyka II. Jej wiersze i poematy znane były w Berlinie (Moses Mendelssohn zaświadczył o jej "niezwykłym geniuszu"), publikowano je też w śląskich almanachach i czasopismach. W 1760 wyjechała do Cieplic na dwumiesięczny wypoczynek, co było konieczne ze względu na postępujące problemy zdrowotne spowodowane m.in. alkoholizmem drugiego męża.
Dzięki protekcji barona Rudolfa Gottharda von Kottwitz z Bojadeł (podobno poruszonego jej wierszem "Klagen einer Witwe" napisanym po śmierci dwojga najmłodszych dzieci) w 1762 wyjechała do Berlina. Jej mąż – dzięki protektorowi, a decyzją komendanta głogowskiej twierdzy von Haacka – został odesłany do wojska. W Berlinie Die Karschin poznała M. Mendelssohna, G.E. Lessinga, J.G. Sulzera i K.W. Ratlera. Stali się jej mecenasami i przyjaciółmi. Umiejętnie radziła sobie w towarzystwie. Wykreowała opowieść o tym, jak natchnienie poetyckie spłynęło na nią podczas wypasu bydła. Poszerzała horyzonty edukacyjne, czytając starożytnych autorów w przekładzie na język niemiecki oraz literaturę współczesną. W Magdeburgu przebywała na dworze królowej pruskiej Elżbiety Krystyny Brunszwickiej. Tam z siostrą króla, Anną Amalią, pracowała nad "Passionskantate". Była też w Halberstadt. Uniwersytet w Helmstedt nadał jej tytuł honorowej członkini Towarzystwa Naukowego.
Hrabiowie Stolberg-Wernigerode, a później książęta Brunszwiku płacili jej roczne pensje. W dniu 11 sierpnia 1763 dzięki pomocy przychylnego jej generała Friedricha Wilhelma von Seydlitza i towarzysza królewskiego Guicharda uzyskała audiencję u Fryderyka II. Guichard zlecił przetłumaczenie dwóch jej wierszy na francuski, by mógł je przeczytać król. Władca obiecał poetce dom i roczną pensję. Słowa nie dotrzymał. W 1733 przypomniała się z prośbą, ale w odpowiedzi dostała tylko list z pieczęcią dworu i pieniądze, które odesłała. Sytuacja powtórzyła się w 1783.
W 1764 opublikowano "Auserlesene Gedichte von Anna Luisa Karschin –" wybór jej wierszy z biografią i wstępem J.G. Sulzera. Za publikację otrzymała 2000 talarów. Pieniądze zainwestowała i jednocześnie pomagała w utrzymaniu przyrodniego rodzeństwa.
Zachowały się jej listy do Johanna Wilhelma Ludwiga Gleima, w których podpisywała się jako Safona. Darzyła pisarza uczuciem, którego nie odwzajemnił. Listy pozwalają na wgląd w literacki świat późnooświeceniowych Prus. Poetka prowadziła również korespondencję z J.W. Goethe'em. Spotkali się w 1778 i 1781.
W 1787 Fryderyk Wilhelm II wydał zgodę na budowę domu dla poetki. W 1789 zamieszkała przy Neue Promenade 1. W ostatnich latach życia była bardzo płodną twórczynią.
Zachorowała podczas podróży do Frankfurtu nad Odrą. Zmarła po powrocie do Berlina. Pochowano ją na cmentarzu obok kościoła św. Zofii. Na ścianie kościoła zachowała się jej tablica nagrobkowa z napisem: "Nie znasz jej, Wędrowcu, / Więc idź ją poznać".
Dziedzictwo i upamiętnienie.
Za życia była bardzo ceniona. J.W.L. Gleim okrzyknął ją "niemiecką Safoną". W 1761 w Halberstadt przeprowadził jej uroczystą koronację poetycką. Później jej twórczość oceniana była surowiej i klasyfikowana jako poezja okolicznościowa. Jej prace oceniano jako różnej jakości. Doceniano je za naturalność, bogactwo opisów i pomysłowość, a krytykowano za szybkie rymy bez struktury, zaniedbania w metryce, rymach i obrazowaniu. Jej korespondencja jest często postrzegana jako jedno z jej głównych osiągnięć literackich. Pozostawiła wiele bajek, epigramatów, anakreontyków, sielanek i romansów, które pisała głównie w latach 60. XVIII wieku.
W 1784 w parku krajobrazowym Spiegelsberg ustawiono jej rzeźbę i było to pierwsze upamiętnienie osoby tworzącej poezję w Prusach. W 1789 Cal Philipp Emanuel Bach napisał kantatę pasyjną "Die lezen Leiden des Erlösers‘" do słów Karschin. W 1792 wydano "Gedichte" z biografią poetki autorstwa jej córki Caroline Luise von Klencke, docenianej poetki i dramaturżki. Poetką została też wnuczka "niemieckiej Safony", Wilhelmine von Klencke, tworząca pod pseudonimem "Helmine von Cezy".
Jej prac nie publikowano w epoce napoleońskiej. Dopiero w latach 30. XIX w. została na nowo odkryta przez niemieckie środowiska literackie. Następnie ruch feministyczny doceniła ją jako pierwszą kobietę w Niemczech, która zarabiała na życie pisaniem. Doceniono też jej listy.
W Berlinie znajduje się ulica jej imienia.

</doc>
<doc id="5385910" url="https://pl.wikipedia.org/wiki?curid=5385910" title="Urszula Jabłońska">
Urszula Jabłońska

polska dziennikarka i pisarka. 
Życiorys.
Absolwentka Wydziału Orientalistycznego Uniwersytetu Warszawskiego 2007. Publikowała m.in. w Dużym Formacie, Wysokich Obcasach, Piśmie. Magazynie Opinii, Przekroju i Vogue. Mieszka w Warszawie.
Książki.
Antologie:
Nagrody.
Jabłońska jest laureatką nagrody Grand Press 2012 w kategorii Reportaż Prasowy. Dwukrotnie nominowana do Nagrody Newsweeka im. Teresy Torańskiej w kategorii najlepszy materiał dziennikarski - w 2017 i 2018 roku. W 2019 roku wraz ze współautorem tekstu Marcinem Wójcikiem otrzymała nominację do międzynarodowej nagrody reporterskiej True Story Award. Za książkę "Światy wzniesiemy nowe" otrzymała Nagrodę Magellana w kategorii "Książka reportażowa".

</doc>
<doc id="5385922" url="https://pl.wikipedia.org/wiki?curid=5385922" title="Żaksybułak (stacja kolejowa)">
Żaksybułak (stacja kolejowa)

Żaksybułak () – stacja kolejowa w miejscowości Żaksybułak, w rejonie Sarkan, w obwodzie żetyskim, w Kazachstanie. Położona jest na linii Mojynty – Aktogaj, na trasie Nowego Jedwabnego Szlaku.

</doc>
<doc id="5385925" url="https://pl.wikipedia.org/wiki?curid=5385925" title="Mohammed Muntari">
Mohammed Muntari

Mohammed Muntari (ar. محمد مونتاري, ur. 20 grudnia 1993 w Kumasi) – ghańsko-katarski piłkarz występujący na pozycji napastnika, reprezentant Kataru. Od 2019 roku zawodnik Al-Duhail SC.
Życiorys.
Wychowanek Golden Lions Soccer Academy, w 2012 roku przeszedł do katarskiego El Jaish SC. W Qatar Stars League zadebiutował 18 kwietnia 2013 roku w przegranym 1:2 spotkaniu z Ar-Rajjan SC. W sezonie 2013/2014 stał się zawodnikiem podstawowego składu swojego klubu. W grudniu 2014 roku został powołany do reprezentacji Kataru na Puchar Azji. W reprezentacji zadebiutował 27 grudnia tegoż roku w wygranym 3:0 towarzyskim meczu z Estonią. W 2015 roku został zawodnikiem Lekhwiya SC, podpisując z klubem pięcioletni kontrakt. W sezonie 2016/2017 zdobył z klubem mistrzostwo kraju. W 2017 roku został piłkarzem utworzonego na bazie El Jaish SC i Lekhwiya SC klubu pod nazwą Al-Duhail SC. W listopadzie 2017 roku został wypożyczony do końca sezonu do Al Ahli SC, a w sierpniu 2018 roku został pozyskany przez ten klub na zasadzie wolnego transferu. W lutym 2019 roku wrócił do Al-Duhail SC. W 2020 roku zdobył z klubem mistrzostwo kraju. 25 listopada 2022 roku zdobył bramkę w przegranym 1:3 meczu z Senegalem w ramach mistrzostw świata.

</doc>
<doc id="5385930" url="https://pl.wikipedia.org/wiki?curid=5385930" title="Razjezd № 33">
Razjezd № 33

Razjezd № 33 () – węzłowa mijanka i przystanek kolejowy w pobliżu miejscowości Aktogaj, w rejonie Ajagöz, w obwodzie abajskim, w Kazachstanie. Węzeł Kolei Turkiestańsko-Syberyjskiej (Turksibu) z liniami do Urumczi i Mojyntów.

</doc>
<doc id="5385947" url="https://pl.wikipedia.org/wiki?curid=5385947" title="Protathlima A’ Kategorias (2021/2022)">
Protathlima A’ Kategorias (2021/2022)

Protathlima A’ Kategorias 2021/2022 (ze względów sponsorskich zwana jako "Παγκύπριο Πρωτάθλημα CYTA") – 84. edycja najwyższej klasy rozgrywkowej piłki nożnej na Cyprze. Wzięło w niej udział 12 drużyn, które od 20 sierpnia 2021 do 22 maja 2022 rozegrały 32 kolejki meczów. 
Obrońcą tytułu była drużyna Omonia Nikozja.
Mistrzostwo po raz czwarty w historii zdobyła drużyna Apollon Limassol.
Format rozgrywek.
Rozgrywki składały się z dwóch faz. W pierwszej drużyny grały ze sobą dwukrotnie, raz u siebie i raz na wyjeździe. W drugiej fazie drużyny zostały podzielona na dwie grupy.
Sześć najlepszych zagrało o tytuł oraz miejsca startowe w międzynarodowych rozgrywkach, zaś pozostałe o pozostanie w lidze. Zespoły rozegrały ze sobą mecz i rewanż. Punkty zdobyte w fazie zasadniczej zostały zachowane.

</doc>
<doc id="5385950" url="https://pl.wikipedia.org/wiki?curid=5385950" title="Bogumił Linde">
Bogumił Linde

Bogumił Bolesław Juliusz Linde – polski fizyk i luterański działacz kościelny. 
Tytuł magistra fizyki uzyskał w 1970 roku na Uniwersytecie Wrocławskim. Następnie został zatrudniony w Uniwersytecie Gdańskim, gdzie pracował przez całą swoją karierę naukową. Pracę doktorską na Wydziale Matematyki Fizyki i Chemii Uniwersytetu Gdańskiego obronił w 1979 roku.
W 1988 wyjechał na dwa lata wykładać fizykę i akustykę na algierskim uniwersytecie w Konstantynie.
W 1994 wyjechał do Turkmenistanu. Prowadził tam badania w Instytucie Fizyki i Technologii Akademii Nauk Turkmenistanu. W 1997 roku Uniwersytet Adama Mickiewicza w Poznaniu nadał mu stopień doktora habilitowanego, w 2016 zaś – nominację profesorską od prezydenta RP. 
Jest autorem i współautorem ponad 200 publikacji o zasięgu międzynarodowym. Był także członkiem Komitetu Redakcyjnego czasopisma "Molecular and Quantum Acoustics". 
Członek Polskiego Towarzystwa Akustycznego, członek Polskiego Towarzystwa Fizycznego, oraz Komitetu Naukowego Polskiej Akademii Nauk (pełnił tam pełnił funkcję sekretarza ds. współpracy zagranicznej oraz przewodniczącego Sekcji Akustyki Molekularnej i Kwantowej PAN). Od 2004 także członek International Congress on Ultrasonics (pierwotnie World Congress on Ultrasonics).
Członek Parafii Ewangelicko-Augsburskiej w Gdańsku z siedzibą w Sopocie, władz 
Diecezji Pomorsko-Wielkopolskiej oraz Synodu Kościoła.

</doc>
<doc id="5385951" url="https://pl.wikipedia.org/wiki?curid=5385951" title="Watashi ni tenshi ga maiorita!">
Watashi ni tenshi ga maiorita!

, skrótowo – czteropanelowa manga autorstwa Nanatsu Mukunoki, publikowana na łamach magazynu „Comic Yuri Hime” wydawnictwa Ichijinsha od listopada 2016.
Na jej podstawie studio Doga Kobo wyprodukowało serial anime, który był emitowany od stycznia do marca 2019. Film anime, zatytułowany "Watashi ni tenshi ga maiorita! Precious Friends", miał premierę w październiku 2022.
Fabuła.
Miyako Hoshino jest bardzo nieśmiałą studentką. Kiedy jej młodsza siostra Hinata przyprowadza do domu swoją koleżankę z klasy, Hanę Shirosaki, Miyako zostaje oczarowana jej urodą i zaczyna przebierać ją w kostiumy w zamian za przekąski. Seria opowiada o Miyako, która stopniowo zaprzyjaźnia się z Haną oraz innymi przyjaciółkami Hinaty, Noą Himesaką, Koyori Tanemurą i Kanon Konomori.
Manga.
Pierwszy rozdział mangi został opublikowany 18 listopada 2016 w magazynie „Comic Yuri Hime”. Następnie wydawnictwo Ichijinsha rozpoczęło zbieranie rozdziałów do wydań w formacie tankōbon, których pierwszy tom ukazał się 18 maja 2017. Według stanu na 14 października 2022, do tej pory wydano 12 tomów.
Anime.
Adaptacja w formie telewizyjnego serialu anime została zapowiedziana 15 czerwca 2018 wraz z wydaniem trzeciego tomu mangi. Seria została wyprodukowana przez studio Doga Kobo i wyreżyserowana przez Daisuke Hiramakiego. Scenariusz napisał Yuka Yamada, postacie zaprojektowała Hiromi Nakagawa, a muzykę skomponował Takurō Iga. Serial był emitowany między 8 stycznia a 26 marca 2019 w Tokyo MX i innych stacjach. Motywem otwierającym jest , zaś końcowym . Oba utwory zostały wykonywane przez WATATEN☆5 (Maria Sashide, Rika Nagae, Akari Kitō, Hitomi Ōwada i Naomi Ōzora).
Film.
23 listopada 2020 zapowiedziano nowy projekt anime. Później ogłoszono, że będzie to film kinowy, zatytułowany . Jego premiera odbyła się 14 października 2022. Motyw otwierający, zatytułowany , został wykonany przez WATATEN☆5.

</doc>
<doc id="5385954" url="https://pl.wikipedia.org/wiki?curid=5385954" title="Apple EarPods">
Apple EarPods

Earpods – słuchawki zaprojektowane przez Apple inc. Zostały wprowadzone do sprzedaży 12 września 2012 roku gdy dostarczono je w wersji z mikrofonem i pilotem w pudełku z iPhone’em 5. Były one również dostarczane z iPodem Touch (5. generacji) i iPodem Nano (7. generacji) bez pilota i mikrofonu. W 2020 wraz z iPhone’em 12 Apple przestało dodawać Earpods’y aby ograniczyć emisje wywoływane produkcją i transportem słuchawek.
Kompatybilność.
Earpods ze złączem jack 3,5mm.
Są kompatybilne z iPhone’ami od iPhone’a 3GS do iPhone’a 6S, iPodem Touch (2. generacja) i nowszymi oraz wszystkimi modelami iPada, iPada mini i iPada Pro, z wyjątkiem iPada trzeciej i czwartej generacji. Wymagają one systemu iOS 2.2 i nowszych dla urządzeń z systemem iOS, ale nie są kompatybilne z oryginalnym iPhone’em, iPhone’em 3G lub iPodem Touch (1. generacji) ze względu na problemy z dźwiękiem. Są również kompatybilne z większością urządzeń i komputerów z systemem Android.
Earpods ze złączem lightning.
Wraz z premierą iPhone’a 7 w 2016, Apple zaczęło produkować Earpods ze złączem lightning. Są one nadal dostępne na oficjalnej stronie Apple.

</doc>
<doc id="5385958" url="https://pl.wikipedia.org/wiki?curid=5385958" title="Olga Lewicka">
Olga Lewicka

Olga Lewicka (ur. 1975 we Wrocławiu) – polska malarka. Zajmuje się także peformensem, tworzeniem instalacji oraz pisaniem książek i tekstów o sztuce. Podejmuje tematy m.in. z zagadnienia utopii politycznych, retoryki obrazu i abstrakcji. W swoich pracach odwołuje się także do tematyki z zakresu filozofii, historii sztuki czy problematyki dzieł sztuki.
Życiorys i twórczość.
Urodziła się w 1975 roku we Wrocławiu. Studiowała filologię germańską, filologię polską oraz filozofię na Uniwersytecie Wrocławskim. W latach 1999–2002 jako stypendystka programu Deutsche Forschungsgemeinschaft przebywała we Frankfurcie nad Odrą.
W 2003 roku obroniła doktorat z kulturoznawstwa na temat dekonstrukcji i twórczości Jacksona Pollocka na Uniwersytecie Viadrina we Frankfurcie. W 2004 roku obroniła dyplom z dziedziny malarstwa na Wydziale Malarstwa i Rzeźby na Akademii Sztuk Pięknych we Wrocławiu. Jej promotorem był malarz i wykładowca Andrzej Klimczak – Dobrzaniecki. Swoją pracę dyplomową artystka zatytułowała "2856" (co odnosiło się do numeru jej indeksu na uczelni). W tej instalacji zestawiła czarno-białe portrety Martina Kippenbergera, Rrose Sélavy oraz Sore Lepetty (będącej ukrytym autoportretem autorki) z kilkunastoma obrazami pokrytymi silikonowym pismem. Instalację dopełniała ścieżka dźwiękowa składająca się ze zmiksowanym piosenek Madonny i wykładu filozofa Theodora W. Adorno.
W 2005 artystka otrzymała Grand Prix Konkursu Gepperta za instalację malarską "Suede peek-a-boo-toe pump with Swarovski-crystal-encrusted heel" (co po polsku znaczy "Zamszowy pantofel na obcasie inkrustowanym kryształem Swarovskiego"). W 2010 została stypendystką programu Ministra Kultury "Młoda Polska", a w 2014 stypendystką niemieckiego programu Stiftung Kunstfonds. Od 2015 r. prowadzi jedną z Pracowni Obrazu znajdujących się na Wydziale Malarstwa i Nowych Mediów Akademii Sztuki w Szczecinie.
Zwróciła uwagę krytyków sztuki serią obrazów-pism, tworzonych za pomocą białego silikonu nakładanego na białe tło. Biały silikon zlewa się z białym tłem, a napisy z wypowiedzi o sztuce czy esejów są możliwe do odczytania dzięki rzucanemu światłocieniowi. W swojej sztuce wyraźnie sprzeciwia się rozdziałowi zagadnień i problemów malarskich od problemów konceptualnych i politycznych. Używa abstrakcyjnych form do opisywania zglobalizowanego społeczeństwa, władzy czy ciemnych wizji przyszłości.
Wybrane wystawy.
Indywidualne:
Zbiorowe:
Publikacje.
Książki:

</doc>
<doc id="5385960" url="https://pl.wikipedia.org/wiki?curid=5385960" title="Protathlima A’ Kategorias (2022/2023)">
Protathlima A’ Kategorias (2022/2023)

Protathlima A’ Kategorias 2022/2023 (ze względów sponsorskich zwana jako "Παγκύπριο Πρωτάθλημα CYTA") – była 85. edycją najwyższej klasy rozgrywkowej piłki nożnej na Cyprze. 
Bierze w niej udział 14 drużyn, które w okresie od 26 sierpnia 2022 do 4 czerwca 2023 rozegrają 36 kolejek meczów. 
Obrońcą tytułu jest drużyna Apollon Limassol.
Format rozgrywek.
Rozgrywki składają się z dwóch faz. W pierwszej drużyny grają ze sobą dwukrotnie, raz u siebie i raz na wyjeździe. W drugiej fazie liga zostanie podzielona na dwie grupy. Sześć najlepszych drużyn zagrają o tytuł oraz miejsca startowe w międzynarodowych rozgrywkach, zaś pozostałe o pozostanie w lidze. Zespoły rozegrają ze sobą mecz i rewanż. Punkty zdobyte w fazie zasadniczej zostają zachowane.

</doc>
<doc id="5385963" url="https://pl.wikipedia.org/wiki?curid=5385963" title="Magnetostatyka">
Magnetostatyka

Magnetostatyka – dział fizyki, konkretniej elektrodynamiki, badający pola magnetyczne niezależne od czasu – wytworzone przez nieruchome magnesy lub prądy stałe.
Podstawowe prawa magnetostatyki to:
Dwa pierwsze z tych praw należą do równań Maxwella elektrodynamiki klasycznej, przy czym w ogólności prawo Ampère’a zawiera prąd przesunięcia nieobecny w rozważaniach magnetostatycznych.
Magnetostatyka pozwala m.in. na obliczanie indukcyjności w zwojnicach i innych cewkach. Bada też obwody magnetyczne przewodzące stałe pole, co ma zastosowanie w opisie transformatorów.

</doc>
<doc id="5385965" url="https://pl.wikipedia.org/wiki?curid=5385965" title="Ulipek">
Ulipek



</doc>
<doc id="5385969" url="https://pl.wikipedia.org/wiki?curid=5385969" title="Mario Escobar">
Mario Escobar

Mario Escobar (ur. 19 września 1986 roku) – gwatemalski sędzia piłkarski. Od 2013 roku sędzia międzynarodowy.
Escobar znalazł się na liście sędziów Złotego Pucharu CONCACAF 2019 i 2021, Pucharu Narodów Afryki 2021 oraz Mistrzostw Świata 2022.

</doc>
<doc id="5385970" url="https://pl.wikipedia.org/wiki?curid=5385970" title="Artem Piwowarow">
Artem Piwowarow



</doc>
<doc id="5385972" url="https://pl.wikipedia.org/wiki?curid=5385972" title="Klimatyzowanie drewna">
Klimatyzowanie drewna



</doc>
<doc id="5385974" url="https://pl.wikipedia.org/wiki?curid=5385974" title="Mateusz Praszelik">
Mateusz Praszelik

Mateusz Praszelik(ur. 26 listopada 2000 w Raciborzu) – polski piłkarz występujący na pozycji pomocnika w włoskim klubie Cosenza, do którego jest wypożyczony z Śląska Wrocław. Były młodzieżowy reprezentant Polski U-21.
Kariera piłkarska.
Kariera klubowa.
Treningi piłkarskie rozpoczynał w szkółce piłkarskiej Odra Centrum Wodzisław Śląski, a w 2014 został przyjęty do juniorskiej ekipy Legii Warszawa. W latach 2017–2019 występował w drugiej drużynie „Wojskowych”. 13 marca 2019 roku zadebiutował w pierwszej drużynie Legii przeciwko Rakowowi Częstochowa, wchodząc w 110. minucie za Michała Kucharczyka w meczu 1/4 finału Pucharu Polski. 21 lipca 2019 zadebiutował w Ekstraklasie przeciwko Pogoni Szczecin.
7 lipca 2020 roku podpisał czteroletni kontrakt ze Śląskiem Wrocław, swoją pierwsza bramkę na poziiomie ekstraklasy strzelił w meczu 8 kolejki przeciwko Jagiellonii Białystok.
W dniu 29 stycznia 2022 roku Praszelik dołączył do drużyny Serie A Hellas Verona na zasadzie wypożyczenia do 31 stycznia 2023 roku z opcją wykupu. 
Życie prywatne.
Jego ojcem jest Mirosław Praszelik, były piłkarz.

</doc>
<doc id="5385975" url="https://pl.wikipedia.org/wiki?curid=5385975" title="Vecsés (stacja kolejowa)">
Vecsés (stacja kolejowa)

Vecsés (węg. "Vecsés vasútállomás") – stacja kolejowa w Vecsés, w komitacie Pest, na Węgrzech. 
Stacja znajduje się na linii magistralnej 100 Budapest – Cegléd – Szolnok – Debrecen – Nyíregyháza i obsługuje pociągi regionalne. 
Autorem projektu dworca z 1847 jest Paul Eduard Sprenger.

</doc>
<doc id="5385980" url="https://pl.wikipedia.org/wiki?curid=5385980" title="Elsa Goveia">
Elsa Goveia

Elsa Goveia (ur. 12 kwietnia 1925, zm. 18 marca 1980) – czołowa historyczka i badaczka Karaibów, pierwsza kobieta profesorka w nowo utworzonym University College of the West Indies, pierwsza profesorka studiów zachodnioindyjskich na Wydziale Historii UCWI, jedna z pionierek badań historycznych nad niewolnictwem i Karaibami. Jej przełomowa praca, "Slave Society in the British Leeward Islands at the End of the XVIII Century" (1965), była pionierskim badaniem niewolnictwa i pierwszą publikacją, która przedstawiła koncepcję „społeczeństwa niewolników”. 
Życiorys.
Urodziła się w Gujanie Brytyjskiej w klasie średniej, w mieszanej portugalsko i afro-gujańskiej rodzinie. Była jedną z dwóch córek. Po zdobyciu stypendium uczęszczała do St. Joseph High School w Convent of Mercy w Georgetown. W 1944 zdobyła krajowe stypendium Gujany Brytyjskiej i kontynuowała naukę, studiując historię na University College London. W 1947 zdobyła Nagrodę Pollarda w dziedzinie historii Anglii. Studiowała w Instytucie Badań Historycznych w Londynie pod kierunkiem Eveline Martin do 1950, kiedy wróciła na Karaiby i przyjęła posadę w nowo utworzonym University College of the West Indies jako asystentka. Doktorat obroniła w 1952.
Została wykładowczynią na Wydziale Historii UCWI. Zanim zaczęła działać, historycy Karaibów koncentrowali się na ekonomii niewolnictwa i jego implikacjach politycznych bez uwzględniania szerszego kontekstu. Goveia przeanalizowała socjologiczny wpływ niewolników, wolnych czarnych i innych członków społeczeństwa oraz sposób, w jaki funkcjonowali zarówno jako odrębne społeczności, jak i jako część całości. Uznała, że cała kultura została zbudowana na „społeczeństwie niewolników”, w którym relacje były definiowane nie tylko przez kolor skóry, ale także przez utrzymywanie struktury opartej na wyższości i niższości. Sprzeciwiała się milczeniu i zawstydzaniu z powodu niewolnictwa. Argumentowała, że tylko poprzez uznanie przeszłości i konfrontację z nią „istoty ludzkie mogą zmienić to, co stworzyły istoty ludzkie”. Kiedy historycy koncentrowali się głównie na osiągnięciach i rozwoju, jakie kolonizatorzy wnieśli do kolonii, Goveia pisała z perspektywy skolonizowanych. Była to innowacja w nauce, kwestionująca historiografię regionu.
Od 1952 na prośbę Panamerykańskiego Instytutu Geografii i Historii podjęła badanie historiografii na temat tzw. Indii Zachodnich. Książkę "Study on the Historiography of the British West Indies" wydano w 1956. Prace nad historią Karaibów prowadziła przez wiele lat. Zwieńczyła je w 1965 wydaniem przełomowej pracy "Slave Society in the British Leeward Islands at the End of the Eighteenth Century". Poza tym publikowała eseje i analizy, np. "The West Indian Slave Laws of the Eighteenth Century", które ukazały się w serii opublikowanej przez UCWI zatytułowanej "Chapters in West Indian History".
W 1958 Goveia została mianowana starszą wykładowczynią, a w 1961 profesorką historii Indii Zachodnich. Została pierwszą (i jedyną) kobietą profesorką na UCWI, a także pierwszą urodzoną na Karaibach profesorką historii Indii Zachodnich. Od 1961 zmagała się z problemami zdrowotnymi, które ograniczyły jej aktywność zawodową.
Zmarła w swoim domu w Hope Mews Kingston w regionie Saint Andrew na Jamajce.
Upamiętnienie.
W 1985 zainaugurowano serię wykładów ją upamiętniających, które koncentrują się na historii Karaibów. W 1989 czytelni w bibliotece kampusu University College of the West Indies w Monie na Jamajce nadano jej imię. Od 1995 Stowarzyszenie Historyków Karaibów przyznaje nagrodę jej imienia naukowcom i naukowczyniom, którzy zasłużyli się w badaniu historii Karaibów.

</doc>
<doc id="5385981" url="https://pl.wikipedia.org/wiki?curid=5385981" title="Piotr Głowacki">
Piotr Głowacki



</doc>
<doc id="5385983" url="https://pl.wikipedia.org/wiki?curid=5385983" title="Valegro">
Valegro

Valegro (ur. 5 lipca 2002) – wałach, na którym Charlotte Dujardin startowała w ujeżdżeniu. Ma 168 cm wzrostu w kłębie, a jego stajenne imię to Blueberry. Jest umaszczenia kasztanowatego. Jest dwukrotnym mistrzem świata w ujeżdżeniu, wygrał Grand Prix Special i Grand Prix Freestyle at the World. Valegro jest synem legendarnego ogiera KWPN Negro, matką zaś Olympic Ferro. Wśród jego przodków znajduje się Furioso II.

</doc>
<doc id="5385985" url="https://pl.wikipedia.org/wiki?curid=5385985" title="Vecsés-Kertekalja">
Vecsés-Kertekalja

Vecsés-Kertekalja (węg. "Vecsés-Kertekalja megállóhely") – przystanek kolejowy w Vecsés, w komitacie Pest, na Węgrzech. 
Przystanek znajduje się na linii magistralnej 100 Budapest – Cegléd – Szolnok – Debrecen – Nyíregyháza i obsługuje pociągi regionalne. 

</doc>
<doc id="5385988" url="https://pl.wikipedia.org/wiki?curid=5385988" title="Furioso II">
Furioso II

Furioso II (1965–1986) – jeden z najbardziej wpływowych reproduktorów w historii koni sportowych. Jego potomstwo osiągało dobre wyniki we wszystkich dyscyplinach skoków przez przeszkody, w tym na Igrzyskach Olimpijskich w Barcelonie i Sydney. Furioso II został sprowadzony do Niemiec w 1968 przez George'a Vorwerka, hodowcę koni oldenburskich. Wśród jego potomków znajdują się takie konie jak: Popeye K, Royal Kaliber i Valegro.

</doc>
<doc id="5385993" url="https://pl.wikipedia.org/wiki?curid=5385993" title="Limassol Arena">
Limassol Arena

Limassol Arena, znany również jako Alphamega Stadium – stadion piłkarski w Limassolu na Cyprze. Na tym stadionie grają swoje mecze Aris Limassol, AEL Limassol i Apollon Limassol. Arena została wybudowana w 2022 roku, a jej pojemność wynosi 10 300 siedzeń.

</doc>
<doc id="5385996" url="https://pl.wikipedia.org/wiki?curid=5385996" title="Magdalena Fabczak">
Magdalena Fabczak

Magdalena Fabczak, właściwie Alina Magdalena Fabczak, także Fabczak-Kowalczuk (ur. 3 maja 1953 w Warszawie) – polska logopedka, działaczka społeczna. 
Życiorys.
Magdalena Fabczak ukończyła studia na Wydziale Psychologii i Pedagogiki Uniwersytetu Warszawskiego oraz studia logopedyczne na Uniwersytecie Marii Curie-Skłodowskiej w Lublinie. Zawodowo związana z Wojewódzkim Szpitalu Zespolonym w Białymstoku jako logopedka. Specjalizuje się w rehabilitacji głosu i mowy u osób po całkowitym usunięciu krtani, a także afazji, dyzartrii, jąkania.
Przewodnicząca Podlaskiego Towarzystwa Laryngektomowanych. Działa charytatywnie oraz społecznie na rzecz zapobiegania rakowi krtani. Daje wykłady na uczelniach wyższych. Jej zainteresowania naukowe obejmują kwestie humanitarnego wymiaru cierpienia.
Publikacje.
Na podstawie jej scenariuszy powstały filmy: „Kalectwo nie jest całym tobą”, „Zaśpiewaj razem z nami”, a także reportaże Radia Lublin i TVP Białystok. Autorka wierszy i baśni.
Książki

</doc>
<doc id="5386001" url="https://pl.wikipedia.org/wiki?curid=5386001" title="George Perle">
George Perle

George Perle (ur. 6 maja 1915 w Bayonne w stanie New Jersey, zm. 23 stycznia 2009 w Nowym Jorku) – amerykański kompozytor i teoretyk muzyki.
Życiorys.
W latach 1934–1938 studiował na University of Chicago u Wesleya LaViolette. Na początku lat 40. pobierał prywatnie lekcje u Ernsta Křenka. W 1942 roku uzyskał stopień Master of Arts w American Conservatory of Music w Chicago. W 1956 roku obronił doktorat z muzykologii na New York University. Był wykładowcą University of Louisville (1949–1957), Uniwersytetu Kalifornijskiego w Davis (1957–1961) i Queens College na City University of New York (1961–1985). W 1967, 1980 i 1987 roku przebywał jako kompozytor rezydent w Tanglewood. Od 1989 do 1991 roku współpracował z San Francisco Symphony Orchestra. Dwukrotny laureat stypendium Fundacji Pamięci Johna Simona Guggenheima (1966 i 1974). Laureat MacArthur Fellowship (1986).
W 1941 roku wspólnie z Robertem Ericksonem i Benem Weberem założył w Chicago New Music Group. W 1968 roku wraz z Hansem Redlichem i Igorem Strawinskim powołał do życia International Alban Berg Society. Członek American Academy of Arts and Letters (1978). W 1980 roku za książkę "The Operas of Alban Berg" otrzymał nagrodę American Musicological Society. W 1986 roku otrzymał Nagrodę Pulitzera za "IV Kwintet" na instrumenty dęte.
Twórczość.
Należał do pierwszych amerykańskich kompozytorów posługujących się techniką dodekafoniczną. Jej reguł nie traktował jednak na sposób ortodoksyjny, opracowując autorski system „tonalności dwunastotonowej”, w którym łączył elementy dodekafonii i tonalności. Polegała ona na wykorzystaniu w obrębie materiału dodekafonicznego zbiorów interwałów o stałych cechach strukturalnych, wykazujących cechy modalności i będących źródłami harmoniki kompozycji.
Jako teoretyk zajmował się studiami nad twórczością Skriabina, Bartóka, Schönberga i Weberna. Pisał także o twórczości Albana Berga, był autorem monografii poświęconej jego operom.

</doc>
<doc id="5386010" url="https://pl.wikipedia.org/wiki?curid=5386010" title="Edward Dube">
Edward Dube

Edward Dube (ur. 12 maja 1962 w Chiramanzu) – zimbabwejski przywódca religijny i misjonarz, siedemdziesiąty Kościoła Jezusa Chrystusa Świętych w Dniach Ostatnich (od 2013). Konwertyta, chrzest przyjął w 1984. Służbę misyjną odbywał początkowo w misji johannesburskiej, później w misji z siedzibą w Harare. Zawodowo związany z Kościelnym Systemem Edukacji. Otrzymywał liczne powołania w ramach swej wspólnoty religijnej, w tym prezydenta misji mormońskiej w Harare oraz prezydenta palika i siedemdziesiątego obszaru. Poparty jako siedemdziesiąty wchodzący w skład władz naczelnych (2013), dwukrotnie przemawiał podczas Konferencji Generalnej. Zasiadał w prezydiach obszaru odpowiedzialnych za zachód, południowy wschód oraz południe Afryki. Wymieniany wśród potencjalnych kandydatów na członka Kworum Dwunastu Apostołów.
Życiorys.
Pochodzenie i konwersja.
Przyszedł na świat w Chiramanzu w ówczesnej Federacji Rodezji i Niasy, krótko istniejącym związku trzech kolonialnych posiadłości brytyjskich w południowej Afryce. Po jego rozwiązaniu w 1963 rodzinna miejscowość Dubego znalazła się w ramach Rodezji Południowej, niedługo zaś później, w wyniku przemian politycznych, w Rodezji (1965). Od 1980, zatem od momentu ogłoszenia uznanej międzynarodowo niepodległości i przejęciu władzy przez czarnoskórą większość, ojczyzna Dubego nosi nazwę Zimbabwe.
Wychował się w rodzinie katolickiej. Jest synem Clementa Nzuwy Matarirano i Rosemary Alfredo Moyo Dube. Z mormonizmem zetknął się w 1981, pracując jako służący w domu niejakiego Leastera Heatha. Heath, będący członkiem Kościoła Jezusa Chrystusa Świętych w Dniach Ostatnich, podarował mu Księgę Mormona. Początkowo Dube nie przejawiał nią większego zainteresowania, dopiero po dwóch latach postanowił zaznajomić się z jej treścią. W późniejszych wywiadach wspominał, że szczególne wrażenie wywarło na nim wówczas świadectwo Josepha Smitha umieszczone na początku większości wydań tej świętej dla mormonów księgi. W gminie Kwekwe, jednostce kościelnej, w obrębie której ówcześnie mieszkał, nie posługiwali w owym czasie misjonarze. Niemniej nie odstraszyło to Dubego i nie powstrzymało go to od kontaktów z Kościołem. W lutym 1984, na zaproszenie jednego z miejscowych świętych w dniach ostatnich, pojawił się na spotkaniu sakramentalnym w niedzielę postną. Spotkania takowe w mormońskiej kulturze są okazją do tego, by wierni mogli publicznie złożyć swoje świadectwa, osobiste zapewnienia o prawdziwości kościelnej doktryny. Po przekroczeniu progu kaplicy początkowo czuł się wyjątkowo nieswojo, w pewnym momencie chciał ją nawet pospiesznie opuścić. Usiadł w jednym z ostatnich rzędów sali sakramentalnej, wciąż bardzo zdenerwowany. Miał wrażenie, że ze zgromadzonymi wiernymi w zasadzie nic go nie łączy i że jest traktowany przez nich niczym sługa. Postanowił niemniej pozostać w budynku i przysłuchiwać się zebranym. Świadectwa prezydenta gminy oraz pozostałych świętych dotyczyły Księgi Mormona, zatem aspektu mormońskich wierzeń, z którym Dube czuł już wówczas pewien emocjonalny i prawdopodobnie duchowy związek. Dodało mu to wyraźnie odwagi i pozwoliło na złożenie własnego świadectwa o prawdziwości Księgi Mormona jeszcze podczas tego samego spotkania. Został ochrzczony zaledwie kilka miesięcy po opisanym spotkaniu, bo już 19 sierpnia 1984. Uprzednio krótko pobierał specjalnie przygotowane lekcje od przybyłych do gminy Kwekwe misjonarzy, jako osoba, którą w mormońskim żargonie określa się mianem zainteresowanego.
Wykształcenie, aktywność zawodowa i społeczna.
Dube podjął początkowo studia z zakresu przedsiębiorczości na Uniwersytecie Południowej Afryki. Ostatecznie niemniej ukończył studia z zakresu edukacji na zimbabwejskim E.D. College w 1992. Związał się zawodowo z sektorem edukacyjnym, znajdując zatrudnienie w strukturach mormońskiego Kościelnego Systemu Edukacji (CES). Przez kilkanaście lat podróżował jako przedstawiciel CES po Zimbabwe i okolicznych krajach, takich jak Malawi czy Zambia, nadzorując ekspansję kościelnej sieci edukacyjnej, w tym tworzenie seminariów i instytutów w regionie.
Posługa w Kościele.
Posługiwał w rozmaitych powołaniach w ramach Kościoła Jezusa Chrystusa Świętych w Dniach Ostatnich. Misję, w kulturze mormońskiej tradycyjnie będącą przede wszystkim obowiązkiem młodych mężczyzn, odbył między 1986 a 1988. Początkowo przydzielony do misji z siedzibą w południowoafrykańskim Johannesburgu, po jej reorganizacji oraz wydzieleniu z niej misji obejmującej wyłącznie Zimbabwe został skierowany do służby w misji z siedzibą w Harare (1987). Podczas swej służby misyjnej, próbując zachęcić do powrotu do aktywnego członkostwa w Kościele pewną zamieszkałą w Bulawayo kobietę, dowiedział się o motywowanych względami rasowymi ograniczeniach nakładanych w mormonizmie na wiernych afrykańskiego pochodzenia. Aż do 1978 bowiem wierni wywodzący się z Afryki bądź mający afrykańskie korzenie nie mieli wstępu do świątyń. Mężczyźni natomiast nie mogli być posiadaczami kapłaństwa. Dube dowiedział się o tym dopiero od męża kobiety, którą próbował wraz ze swym misyjnym towarzyszem zaktywizować, profesora teologii związanego z inną denominacją. Opisując później swoją reakcję otwarcie przyznawał, że nikt ze współwyznawców nie powiedział mu o tym wcześniej. Informacja ta zasmuciła go bardzo mocno i wyraźnie zakłopotała. Wątpliwości pomógł mu przezwyciężyć służący wraz z nim misjonarz, który zapytał, czy Dube wierzy w to, że Bóg Ojciec oraz Jezus Chrystus objawili się młodemu Josephowi Smithowi w 1820. Gdy Dube odpowiedział twierdząco, jego towarzysz misyjny dodał, że święci w dniach ostatnich wierzą w objawienie. Wywarło to znaczne wrażenie na chwilowo wątpiącym Dube, który na kilka godzin pogrążył się w myślach. Kolejnej nocy wybudził się ze snu, obudził swego towarzysza i radośnie podskakując zaczął wykrzykiwać, że Bóg Ojciec i Syn Boży istotnie ukazali się Josephowi Smithowi oraz że Kościół w którym ówcześnie służył jako misjonarz, istotnie jest Kościołem Pana. Uświadomił sobie że, w zgodzie z mormońską doktryną, ciągłość objawienia oznacza, iż pewne procesy czy procedury ujawniane są przez Boga w określonym czasie, zawsze za pośrednictwem żyjących proroków. Wniosek ten, spójny w zasadzie z mormońską ortodoksją, uspokoił Dubego i rozwiał jego wątpliwości.
Po ukończeniu swej służby misyjnej Dube pozostał aktywnym członkiem swej nowej wspólnoty religijnej. Wyświęcany kolejno jako prezydent kworum starszych, prezydent gminy oraz prezydent dystryktu. Powołany następnie jako prezydent palika (1999), jako pierwszy Zimbabweńczyk kierujący tą właśnie jednostką kościelną, porównywalną do diecezji w Kościele katolickim. Zasiadał w prezydium misji, wreszcie między 2009 a 2012 kierował misją w Harare, tą samą, w której dwie dekady wcześniej sam odbywał służbę misyjną. Również jako prezydent misji, a nie jedynie jak wspomniany prezydent palika, był pierwszym czarnoskórym wiernym, któremu powierzono to powołanie w Zimbabwe. Już wówczas, a zatem jeszcze zanim włączono go w szeregi władz naczelnych Kościoła, zwracano uwagę na zdolności przywódcze Dubego. Starszy Keith R. Edwards, który miał okazję współpracować z nim między 2000 a 2003, porównywał go w zimbabwejskim kontekście do Brighama Younga oraz Wilforda Woodruffa, odpowiednio drugiego i czwartego prezydenta Kościoła. Wskazywał też, że posiada jasną wizję tego, w jaki sposób mormońskie przesłanie ma funkcjonować i co powinno osiągnąć w jego własnym kontekście kulturowym. 
Dube umiejętnie dopasowuje mormońskie przesłanie ewangeliczne do afrykańskiej kultury. W 2016 wskazywał na wyraźne podobieństwa między afrykańskim modelem rodziny a tym cenionym i uznawanym za wzorcowy przez Kościół. Dostrzegał też paralele między tradycyjnym mormońskim podejściem do redystrybucji dóbr a wspólnotowym sposobem życia wielu afrykańskich społeczeństw.
Bezpośrednio przed tym, gdy został poparty jako siedemdziesiąty wchodzący w skład władz naczelnych, krótko posługiwał jako siedemdziesiąty obszaru. Różnica między tymi urzędami w kapłaństwie Melchizedeka jest nie tyle teologiczna, co raczej czysto organizacyjna. Siedemdziesiąty obszaru posiada upoważnienie do posługi jedynie na określonym obszarze. Oczekuje się od niego też, że będzie wykonywał to powołanie bez porzucania swojej świeckiej pracy, z reguły przez pięć bądź sześć lat. Siedemdziesiąty wchodzący w skład władz naczelnych natomiast może posługiwać w którymkolwiek miejscu, zawsze pod przewodnictwem Pierwszego Prezydium oraz Kworum Dwunastu Apostołów. Jako siedemdziesiąty obszaru Dube został poparty 31 marca 2012, podczas 182. Konferencji Generalnej, z jednoczesnym przydziałem do Trzeciego Kworum Siedemdziesięciu. Otrzymał upoważnienie do posługi w obszarze nadzorującym południowo-wschodnią część Afryki.
We władzach naczelnych.
6 kwietnia 2013 został poparty jako siedemdziesiąty wchodzący w skład władz naczelnych Kościoła. Tym samym, zgodnie z wersetem dwudziestym piątym 107. rozdziału Nauk i Przymierzy, jest uznawany za "szczególnego świadka". Do jego zadań należy, zgodnie z wersetami trzydziestym czwartym oraz trzydziestym ósmym tegoż samego rozdziału, wspomaganie Kworum Dwunastu Apostołów w "budowaniu Kościoła i regulowaniu wszystkich jego spraw".
Przydzielony został do Pierwszego Kworum Siedemdziesięciu. Jako członek władz naczelnych zasiadał między innymi w prezydium obszaru nadzorującego Afrykę Zachodnią (pierwszy doradca) oraz prezydium obszaru odpowiadającego za południowy wschód Afryki (również jako pierwszy doradca). Od 1 sierpnia 2022 zasiada w prezydium obszaru odpowiedzialnego za południe Afryki (jako prezydent). Pełnił funkcję zastępcy dyrektora wykonawczego w kościelnym departamencie historii rodziny. Na tym stanowisku odpowiadał za Afrykę oraz za kraje Pacyfiku. Jest pierwszym w historii Kościoła członkiem władz naczelnych pochodzącym z Zimbabwe oraz drugim czarnoskórym Afrykańczykiem w ogóle zasiadającym we władzach naczelnych. 20 grudnia 2020 przewodniczył ceremonii przełamania gruntu oraz poświęcenia miejsca pod budowę świątyni mormońskiej w Harare. Odmówił też wówczas modlitwę poświęceniową, podkreślając w niej że wznoszenie świątyni powinno być połączone ze wznoszeniem serc wiernych do Boga Ojca oraz Jezusa Chrystusa. Gościem ceremonii był prezydent Zimbabwe Emmerson Mnangagwa.
Jakkolwiek zgodnie z doktryną Kościoła nowi członkowie Kworum Dwunastu Apostołów są powoływani poprzez objawienie, Dube pojawiał się w mediach, zarówno mormońskich jak i zewnętrznych, jako jeden z potencjalnych kandydatów do tego drugiego najważniejszego kworum kapłańskiego we wspólnocie. Jego nazwisko pojawia się zwłaszcza w kontekście ogromnego wzrostu liczebnego w Afryce, połączonego z coraz wyraźniejszą obecnością Afryki w strukturze organizacyjnej Kościoła. W analizie z 2020 zauważono, że afrykańscy członkowie stanowili około czterech procent całej populacji wiernych. Byli niemniej zgrupowani w palikach stanowiących już nieco ponad pięć procent wszystkich ówcześnie zorganizowanych palików. Ten sam tekst dostrzegał jego potencjalne włączenie do Kworum Dwunastu jako przejaw polityki większej otwartości, zwłaszcza wobec grupy historycznie w Kościele dyskryminowanej. Przyglądając się z kolei dyskutowanemu awansowi Dubego w ramach szerszych trendów obecnych wśród najwyższych szczebli mormońskiej hierarchii zauważa, że wyróżnia się on pośród innych siedemdziesiątych z długim stażem z uwagi na swój relatywnie niezaawansowany wiek. Potencjalnie zwiększa to jego szanse na wybór. Przeciwko szybkiemu wyniesieniu Afrykańczyka miałby z kolei przemawiać fakt, iż nigdy nie posługiwał on w Prezydium Siedemdziesięciu, jak również nie zasiadał w Przewodniczącej Radzie Biskupiej. Nie kierował też jak dotąd żadnym z należących do Kościoła uniwersytetów.
Spekulacje takowe, choć mogą się wydawać dziwne w grupie utrzymującej, iż wiedziona jest przez objawienie, można wszelako zrozumieć lepiej, mając na uwagę to, że Pierwsze Prezydium może rozważać wielu potencjalnych kandydatów, natomiast za natchniony uznaje się dopiero wybór tego, który ostatecznie otrzymuje powołanie oraz zostaje ustanowiony na tym urzędzie. Objawienie jest w mormonizmie pojęciem bardzo pojemnym i wielopoziomowym. Ponadto święci w dniach ostatnich specyficznie postrzegają sam Kościół, którego są członkami. Uważają bowiem sam sposób, w jaki jest on zorganizowany, za boski i niebiański w swej naturze. W oczywisty sposób sprzyja to teologizowaniu nawet tylko potencjalnych zmian personalnych we władzach wspólnoty.
Jako członek władz naczelnych Dube dwukrotnie przemawiał podczas Konferencji Generalnej, w październiku 2013 oraz w kwietniu 2021. Odwołując się do pism świętych, własnych doświadczeń życiowych oraz historii Kościoła i nauk współczesnych proroków, wzywał wiernych do podążania naprzód z wiarą. Prosił także, by zjednoczyli się wokół wspólnego celu, którym ma być przyniesienie nieśmiertelności i życia wiecznego człowiekowi. Podkreślił przy tym, jak istotne jest to, by nie tylko wierzyć, ale też wierzyć konkretnie w Boży plan dla każdej osoby. Poruszał także temat służby, motywu bardzo istotnego tak w mormońskiej myśli jak i kulturze, służby, która powinna być niesiona z miłością i wdzięcznością, pomimo wielkich cierpień przynoszonych przez życie, która wykonywana w sposób właściwy jest w istocie świętą i radosną pracą przyprowadzania dusz do Chrystusa.
Życie prywatne.
Swą żonę, Naume Keresię Salazini, poznał jeszcze podczas własnej służby misyjnej. Nauczał ją przez pewien czas, później natomiast, już po zwolnieniu z obowiązków pełnoczasowego misjonarza, podtrzymał z nią kontakt. Naume była już wówczas ochrzczonym członkiem Kościoła. Wzięli ślub 9 grudnia 1989 w Kwekwe. Dwa i pół roku później, 15 maja 1992, w świątyni w Johannesburgu zostali połączeni na wieczność dzięki obrzędowi pieczętowania. Doczekali się 4 dzieci.

</doc>
<doc id="5386013" url="https://pl.wikipedia.org/wiki?curid=5386013" title="Sejm nadzwyczajny 1654">
Sejm nadzwyczajny 1654

Sejm nadzwyczajny 1654 – I Rzeczypospolitej, został zwołany ok. 10 kwietnia 1654 roku do Warszawy.
Sejmiki przedsejmowe w województwach odbyły się od 19 do 20 maja 1654 roku. 
Marszałkiem sejmu obrano Krzysztofa Grzymułtowskiego, podkomorzego kaliskiego. Obrady sejmu trwały od 9 czerwca do 20 lipca 1654 roku.
W kwietniu 1654 roku został zerwany poprzedni sejm. W czerwcu zwołano nadzwyczajny sejm w czasie zagrożenia wojną z Rosją, z powodu zawarcia przez Bohdana Chmielnickiego, ugody prejesławskiej. Sejm zajmował się sprawą obrony i przygotowaniem do wojny.

</doc>
<doc id="5386018" url="https://pl.wikipedia.org/wiki?curid=5386018" title="Biegi narciarskie na Mistrzostwach Świata w Narciarstwie Klasycznym 2005 – sztafeta kobiet">
Biegi narciarskie na Mistrzostwach Świata w Narciarstwie Klasycznym 2005 – sztafeta kobiet

Sztafeta kobiet na 4x5 km – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2005; zawody odbyły się 21 lutego 2005 roku. Tytułu sprzed dwóch lat nie obroniła reprezentacja Niemiec, która tym razem zajęła czwarte miejsce. Nowymi mistrzyniami świata zostały Norweżki w składzie: Vibeke Skofterud, Hilde Gjermundshaug Pedersen, Kristin Størmer Steira i Marit Bjørgen. Drugie miejsce zajęły Rosjanki w składzie: Łarisa Kurkina, Natalja Baranowa, Jewgienija Miedwiediewa oraz Julija Czepałowa, a brązowy medal zdobyła reprezentacja Włoch: Gabriella Paruzzi, Antonella Confortola, Sabina Valbusa i Arianna Follis. 

</doc>
<doc id="5386021" url="https://pl.wikipedia.org/wiki?curid=5386021" title="Zbór Kościoła „Chrystus dla Wszystkich” w Toruniu">
Zbór Kościoła „Chrystus dla Wszystkich” w Toruniu



</doc>
<doc id="5386024" url="https://pl.wikipedia.org/wiki?curid=5386024" title="Słastówka">
Słastówka

Słastówka – dawny zaścianek. Tereny, na których leżał, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów folwark prywatny w powiecie wilejskim, w guberni wileńskiej Imperium Rosyjskiego. W 1866 roku w 1 domu zamieszkiwało 15 osób. Własność Mackiewicza.
W latach 1921–1945 kolonia a następnie zaścianek leżał w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 18 osób, wszystkie były wyznania prawosławnego i zadeklarowały białoruską przynależność narodową. Były tu 3 budynki mieszkalne. W 1931 w 3 domach zamieszkiwało 18 osób.
Wierni należeli do parafii prawosławnej w Dołhinowie. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5386025" url="https://pl.wikipedia.org/wiki?curid=5386025" title="Bieg mego życia">
Bieg mego życia

Bieg mego życia – pamiętnik napisany w 1895 przez Macieja Szarka, pioniera pisarstwa chłopskiego.
Pamiętnik przedstawia ciężki los chłopów polskich żyjących w XIX wieku w Galicji, ukazując go poprzez pryzmat życia autora. Maciej Szarek jako chłopski syn, porusza w pamiętniku problemy związane ze swoim rozwojem intelektualnym, wynikającym z istniejącego stanu rzeczy. W pamiętniku nie brakuje fragmentów nawiązujących do ówczesnego życia społecznego i politycznego. Autor szczegółowo opisuje epizod z powstania styczniowego, a także okoliczności poznania m.in. Franciszka Matejki, Władysława Anczyca i Józefa Ignacego Kraszewskiego.
"Bieg mojego życia", pierwotnie ukazał się w kilku częściach na łamach periodyku „Przyjaciel Ludu”. Części te były publikowane w latach 1895–1896. W całości pamiętnik został opublikowany w tomie "Wiersze i proza" w 1956 roku. Autobiografia Szarka jest uznawana za pionierskie dzieło w dziejach polskiej chłopskiej literatury pamiętnikarskiej.

</doc>
<doc id="5386026" url="https://pl.wikipedia.org/wiki?curid=5386026" title="Sitniki (rejon wilejski)">
Sitniki (rejon wilejski)

Sitniki – dawna leśniczówka. Tereny, na których leżała, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego. 
W latach 1921–1945 leśniczówka leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 11 osób, 9 było wyznania rzymskokatolickiego a 2 prawosławnego. Jednocześnie 9 mieszkańców zadeklarowało polską a 2 białoruską przynależność narodową. Był tu 1 budynek mieszkalny. 
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5386028" url="https://pl.wikipedia.org/wiki?curid=5386028" title="Grida Shqina">
Grida Shqina



</doc>
<doc id="5386029" url="https://pl.wikipedia.org/wiki?curid=5386029" title="Liri Beso Gega">
Liri Beso Gega



</doc>
<doc id="5386034" url="https://pl.wikipedia.org/wiki?curid=5386034" title="Gjergj Bojaxhi">
Gjergj Bojaxhi

Gjergj Bojaxhi (ur. 28 marca 1974 w Tiranie) – albański ekonomista, polityk i himalaista, wiceminister gospodarki, handlu i energii w latach 2005-2007.
Życiorys.
Ukończył studia magisterskie z zakresu ekonomii na Uniwersytecie Johnsa Hopkinsa, następnie pracował w Waszyngtonie jako konsultant Banku Światowego. Po powrocie do Albanii pełił funkcję dyrektora Albańskiej Korporacji Elektroenergetycznej ("Korporata Elektroenergjitike Shqiptare") oraz w latach 2005-2011 należał do Demokratycznej Partii Albanii.
W latach 2005-2007 był wiceministrem gospodarki, handlu i energii. Następnie w latach 2007-2010 należał do Rady Miejskiej Tirany.
30 marca 2015 roku w ramach wyborów samorządowych ponownie zgłosił swoją kandydaturę na urząd radnego jako niezależny kandydat.
W czerwcu 2016 założył partię Wyzwanie dla Albanii ("Sfida për Shqipërinë").
Kariera sportowa.
2 kwietnia 2012 roku wraz z himalaistami Mateo Begeją, Erlim Rudho, Gertim Pishtarim, Fationem Plaku i Xhimem Begeją rozpoczął wspinaczkę na Mount Everest; szczyt góry został przez całą grupę zdobyty dnia 25 maja tegoż roku około godziny 7:00 oraz zatknięto na nim albańską flagę.
Życie prywatne.
Jest ojcem dwójki dzieci.

</doc>
<doc id="5386036" url="https://pl.wikipedia.org/wiki?curid=5386036" title="Edward Żórawski">
Edward Żórawski

Edward Tadeusz Żórawski (ur. 20 października 1889 w Krubinie, zm. po 1945) – major piechoty Wojska Polskiego, działacz niepodległościowy, kawaler Orderu Virtuti Militari, agronom.
Życiorys.
Urodził się 20 października 1889 w majątku Krubin, w ówczesnym powiecie ciechanowskim guberni płockiej (obecnie osiedle Ciechanowa), w rodzinie Tadeusza i Pauliny z Krajewskich. W 1902 rozpoczął naukę w rządowym gimnazjum realnym w Warszawie. W 1905, w czasie strajku szkolnego, przeniósł się do siedmioklasowej Szkoły Handlowej Zgromadzenia Kupców m. Warszawy. W 1909 zdał egzamin maturalny i kontynuował naukę w Studium Rolniczym Uniwersytetu Jagiellońskiego w Krakowie.
W 1926 został przeniesiony do 41 pułku piechoty w Suwałkach na stanowisko dowódcy kompanii. 18 lutego 1928 prezydent RP nadał mu z dniem 1 stycznia 1928 stopień majora w korpusie oficerów piechoty i 161. lokatą. W kwietniu tego roku został wyznaczony na stanowisko oficera sztabowego pułku. W lipcu 1928 został przeniesiony do Szkoły Podchorążych Rezerwy Piechoty Nr 7 w Śremie na stanowisko zastępcy komendanta szkoły. W tym samym roku szkoła została przeformowana w Batalion Podchorążych Rezerwy Piechoty Nr 7, a zajmowane przez niego stanowisko otrzymało nazwę „zastępca dowódcy batalionu”. W styczniu 1930 został przeniesiony do Szkoły Podchorążych dla Podoficerów w Bydgoszczy na stanowisko dowódcy batalionu. W październiku 1932 został przeniesiony do 50 pułku piechoty w Kowlu na stanowisko dowódcy batalionu, a w kwietniu 1934 przesunięty na stanowisko kwatermistrza. Z dniem 31 października 1935 został przeniesiony w stan spoczynku.
Na emeryturze zamieszkał w Stanisławowie przy ul. Gołuchowskiego 132, a od 1936 posiadał parcelę w letnisku Zosinek. Od 1937 był zatrudniony w Junackich Hufcach Pracy na stanowisku komendanta 6 batalionu, w stopniu funkcyjnym oboźnego. W kampanii wrześniowej walczył jako dowódca I batalionu 179 pułk piechoty. 3 października 1939 został ranny w bitwie pod Kockiem. W czasie okupacji niemieckiej prowadził gospodarstwo rolne koło Grodziska Mazowieckiego. Po wojnie przeniósł się na Ziemie Odzyskane, gdzie otrzymał gospodarstwo rolne w powiecie malborskim.
Ożenił się z Marią z Kropkiewiczów primo voto Butkiewicz. Był ojczymem Jarosława Butkiewicza (1911–1940), podporucznika lekarza Wojska Polskiego, zamordowanego w Charkowie.

</doc>
<doc id="5386039" url="https://pl.wikipedia.org/wiki?curid=5386039" title="Makbule Xhezo Çeço">
Makbule Xhezo Çeço



</doc>
<doc id="5386046" url="https://pl.wikipedia.org/wiki?curid=5386046" title="Charles Josselin">
Charles Josselin

Charles Josselin (ur. 31 marca 1938 w Pleslin-Trigavou) – francuski polityk i samorządowiec, deputowany krajowy i senator, poseł do Parlamentu Europejskiego I kadencji, sekretarz stanu i minister delegowany.
Życiorys.
Pochodzi z katolickiej rodziny rolniczej, wcześnie stracił ojca. Ukończył studia z prawa publicznego na Uniwersytecie w Rennes 1, następnie Instytut Nauk Politycznych w Paryżu. Podczas nauki działał w organizacji studenckiej Union nationale des étudiants de France, kierował jej strukturami w Rennes i wszedł w skład władz krajowych. Od 1965 do 1973 pracował w bankowości, w tym w Banque de l’Union parisienne i koncernie Caisse des dépôts et consignations. Działał ponadto w związku zawodowym Confédération française démocratique du travail i organizacji Cités Unies France.
W latach 60. działał w Konwencji Instytucji Republikańskich, następnie w Partii Socjalistycznej. Zajmował stanowiska samorządowe: radnego regionu Bretania (1974–1985), przewodniczącego rady departamentu Côtes-d’Armor (początkowo pod nazwą Côtes-du-Nord; 1976–1997), mera (1977–1997) i zastępcy mera (2001–2008) Pleslin-Trigavou. W kadencji 1973–1978 po raz pierwszy zasiadał w Zgromadzeniu Narodowym, pozostając jego wiceprzewodniczącym. Ponownie był jego członkiem od 1981 do 1997 (z przerwami na okres pełnienia funkcji rządowych). W 1979 wybrany posłem do Parlamentu Europejskiego, zrezygnował z mandatu dwa lata później. Przystąpił do frakcji socjalistycznej. W administracji centralnej pełnił funkcje sekretarza stanu ds. transportu (1985–1986) oraz morza (1992–1993), a także ministra delegowanego ds. współpracy i frankofonii (1997–2002). W 2006 wygrał wybory uzupełniające do Senatu. W 2008 nie ubiegał się o reelekcję po wyroku skazującym go w pierwszej instancji za nieprawidłowe wykorzystanie publicznych funduszy.
Był żonaty, związek ten zakończył się w 1982 rozwodem.

</doc>
<doc id="5386048" url="https://pl.wikipedia.org/wiki?curid=5386048" title="Małgorzata Szpringerowa">
Małgorzata Szpringerowa

Małgorzata Szpringerowa (ur. 10 lutego 1887 w Białobrzegach, zm. 18 października 1972 w Warszawie) – działaczka społeczna i ludowa, organizatorka strajków chłopskich na Zamojszczyźnie (1905–1907), posłanka na Sejm III kadencji (1930–1935).
Życiorys.
Urodziła się w rodzinie chłopskiej. Szkołę średnią skończyła w Lublinie. Od 1903, jeszcze jako uczennica szkoły średniej, angażowała się w działalność społeczno-polityczną i organizowała w Lublinie konspiracyjne kółka młodzieżowe. Od 1904 była członkinią Polskiej Partii Socjalistycznej. W latach 1905–1907, w czasie rewolucji, organizowała wiece i strajki chłopskie na Zamojszczyźnie. W 1906 dwukrotnie aresztowano ją i skazano na zesłanie, które ostatecznie zamieniono na nadzór policyjny. Należała do Towarzystwa Szerzenia Oświaty „Światło” w Lublinie. W 1912 współorganizowała oddział stowarzyszenia w Krasnymstawie. Wyszła za mąż za miejscowego lekarza, z którym (jako lekarzem wojskowym) w latach 1915–1919 przebywała w Rosji na bieżeństwie.
Od 1919 była członkinią PSL „Wyzwolenie”, w tym członkinią zarządu powiatowego w Krasnymstawie. Od 1935 działała w Stronnictwie Chłopskim. Była członkinią zarządu powiatowego partii w Krasnymstawie. W 1925 została delegatką do Rady Szkolnej Powiatowej w Krasnymstawie.
W kołach Centralnego Związku Młodzieży Wiejskiej działała na polu oświatowym. W 1921 została sekretarką i członkinią zarządu okręgowego ZMW w Krasnymstawie. Włączyła się w tworzenie wiejskich kół Stronnictwa Ludowego. Często współorganizowała wiece, udostępniała też swój dom na spotkania partyjne.
W 1928 bezskutecznie kandydowała do Sejmu z ramienia SCh. W 1930 jako jedyna przedstawicielka SCh uzyskała mandat posłanki. Startowała z listy państwowej nr 7 Centrolewu. W działalności poselskiej podejmowała sprawy kobiet. Na wiecach agitowała kobiety wiejskie, by angażowały się w pracę obywatelską, działalność społeczną i polityczną. Była pierwszą osobą w sejmie, którą, wedle sprawozdań sejmowych, upomniał Marszałek Sejmu. Upomnienie dotyczyło zachowania podczas rozpatrywania wniosku posłów SL w sprawie krwawej policyjnej masakry chłopów w Lubli, Łapanowie i Jadowie oraz katowania aresztowanych. Pracowała w Klubie SCh. Była przeciwniczką zjednoczenia ruchu ludowego. Kiedy się to stało, została członkinią zjednoczonego Klubu Parlamentarnego Posłów i Senatorów Chłopskich. Wystąpiła z niego w 1935. W latach 1933–1935 była członkinią Rady Naczelnej Stronnictwa Ludowego. Pracowała w ZMW RP „Wici”. W lutym 1939 została wiceprzewodniczącą Zarządu Powiatowego SL w Zamościu.
W Lublinie współtworzyła Poradnię Świadomego Macierzyństwa. Była organizatorką spotkania z Justyną Budzińską-Tylicką w Lublinie 14 kwietnia 1935. Występowała wówczas z ramienia Stronnictwa Ludowego, a spotkanie współorganizowała wraz z Wydziałem Kobiecym PPS. Po wykładzie w Lublinie powstało Robotnicze Towarzystwo Służby Społecznej, które miało zorganizować poradnię. Szpringerowa została przewodniczącą zarządu towarzystwa.
Podczas okupacji współpracowała z PS i RPPS. W Wolicy Sitanieckiej odpowiadała za punkt kolportażu prasy RPPS. W 1949 wstąpiła do ZSL. Była radną i ławniczką w sądzie. Publikowała artykuły w prasie ludowej.
Została pochowana na cmentarzu parafialnym w Sitańcu.

</doc>
<doc id="5386049" url="https://pl.wikipedia.org/wiki?curid=5386049" title="Buick Envista">
Buick Envista

Buick Envista – samochód osobowy typu SUV Coupe klasy średniej produkowany pod amerykańską marką Buick od 2022 roku.
Historia i opis modelu.
Buick Envista powstał jako nowy model w gamie amerykańskiej firmy, będący pierwszym w jej historii SUV-em Coupe z charakterystycznie, łagodnie opadającą linią dachu ku tylnej części nadwozia. Samochód powstał jako pierwszy model utrzymany w zupełnie nowym języku stylistycznym "Pure Design", który zainaugurował w czerwcu 2022 prototyp Buick Electra X Concept, a także inne studium - Buick Wildcat Concept. W przeciwieństwie do dotychczasowych modeli Buicka, Envista zyskała nisko osadzony trapezowy wlot powietrza, dwurzędowe reflektory z wąskimi głównymi kloszami wykonanymi w technologii LED, a także nowe logo firmowe umieszczone na środku szpiczasto ukształtowanego zderzaka. Sylwetkę wzbogaciły liczne przetłoczenia, które urozmaiciły szczególnie panele boczne. Poszczególne detale stylistyczne mogą różnić się w zalezności od wariantu wyposażeniowego.
Deska rozdzielcza rozwinęła dotychczas stosowany koncept, adaptując większą powierzchnię wyświetlaczy zamiast dotychczasowego, masywnie ukształtowanego kokpitu, mając zwiększyć poczucie przestronności i przestrzeni. Cyfrowe wskaźniki umieszczono pod jedną taflą z centralnie umieszczonym dotykowym ekranem systemu multimedialnego, w obu przykładach mając przekątną 10,25 cala. System operacyjny Envisty zapewnia łączność z interfejsami Apple i Android, a także umożliwia zdalne aktualizacje za pomocą internetu.
Do napędu Buicka Envista wykorzystany został jeden, czterocylindrowy silnik benzynowy z turbodoładowaniem, który charakteryzuje się pojemnością 1,5 litra i mocą maksymalną 181 KM. Jednostka napędowa została udostępniona nabywcom w połączeniu wyłącznie z automatyczną, bezstopniową przekładnią CVT, która przenosi moc na przednią oś.
Sprzedaż.
Podobnie jak inne modele Buicka, Envista została zbudowana głównie z myślą o rynku chińskim. Sprzedaż modelu rozpoczęła się tam niespełna miesiąc po debiucie, pod koniec września 2022. Produkcją zajęły się chińskie zakłady SAIC-GM, początkowo wyłącznie na potrzeby rynku lokalnego. Ponadto, pod koniec listopada 2022 Buick oficjalnie potwierdził poszerzenie zasięgu rynkowego Envisty o rynek Ameryki Północnej, poczynając od 2023 roku.

</doc>
<doc id="5386051" url="https://pl.wikipedia.org/wiki?curid=5386051" title="Słoboda (sielsowiet Dołhinów)">
Słoboda (sielsowiet Dołhinów)

Słoboda (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 145 osób, 4 były wyznania rzymskokatolickiego a 141 prawosławnego. Jednocześnie 4 mieszkańców zadeklarowało polską, 141 białoruską przynależność narodową. Były tu 23 budynki mieszkalne. W 1931 w 25 domach zamieszkiwało 150 osób.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Do 1977 roku w sielsowieczie Milcza.
Od 1991 w składzie niepodległej Białorusi.

</doc>
<doc id="5386052" url="https://pl.wikipedia.org/wiki?curid=5386052" title="Sydney McLaughlin-Levrone">
Sydney McLaughlin-Levrone



</doc>
<doc id="5386053" url="https://pl.wikipedia.org/wiki?curid=5386053" title="Zbór Kościoła Zielonoświątkowego w Toruniu">
Zbór Kościoła Zielonoświątkowego w Toruniu



</doc>
<doc id="5386059" url="https://pl.wikipedia.org/wiki?curid=5386059" title="Geneza lęku">
Geneza lęku

Geneza lęku – lęk definiowany jest jako „uczucie trwogi, obawy przed czymś, strach”; również jako „niejasny, nieprzyjemny stan emocjonalny charakteryzujący się przeżywaniem obaw, strachu, stresu i przykrości”. Towarzyszy człowiekowi od zawsze, a rozważania na temat istoty lęku sięgają okresu klasycznego i największych filozofów.
Pierwsze dyskusje na temat lęku pojawiły się w dziejach starożytnej Grecji, kiedy to greccy filozofowie koncentrowali się na zagadkach ludzkiej duszy. W tym okresie lęk postrzegany był jako objaw słabości człowieka.
Lęk w ujęciu starożytnych filozofów.
Na określenie lęku i sposobu jego postrzegania w okresie starożytnym ogromny wpływ ma Sokrates i jego intelektualizm etyczny. Wskazuje on wiedzę jako wyznacznik dobrego postępowania, jednocześnie klasyfikując lęk jako niedoskonałość intelektualną (głupota) i etyczną (tchórzostwo).
Według Platona strach, jako synonim lęku, „bezmyślnych rad udziela” i wszyscy powinni kierować się prawem i sprawiedliwością. Obawa przed więzieniem czy śmiercią nie może być wytłumaczeniem nieuczciwości.
Arystoteles zwraca zaś uwagę na wpływ wstydliwości na odczuwanie lęku. Twierdzi, że ludźmi kieruje strach przed hańbą i karą. W czasach starożytnych czyny takie, z moralnego punktu widzenia, uznawane były za negatywne i umiejscawiane w sferze irracjonalności. Arystoteles zauważa także podobieństwo lęku przed niesławą do lęku przed niebezpieczeństwem. Tak jedno, jak i drugie objawia się czymś cielesnym (rumienienie się, bladnięcie). Dlatego też uznaje doświadczenie lęku za wspólne ludziom i zwierzętom. Ta filozoficzna myśl określa zatem, że człowiek lękliwy to człowiek, któremu brakuje rozumu.
Seneka wpisując się w myśli innych filozofów wskazuje, że człowiek jest w stanie zapanować nad swoim ciałem i jego reakcjami, a tym samym nad lękiem. Według niego:
Przyczyny i sposoby walki z lękiem wg greckich i rzymskich filozofów.
Filozofia starożytna wskazuje, że częściej niż rzeczywiste zagrożenie, impulsem dla lęku są rzeczy urojone, niepewne i złudne. Jednak jako najczęstszą jego przyczynę określa pewność i nieuchronność śmierci. Przedstawiane przez filozofów sposoby zwalczania lęku skupiają się na dwóch aspektach. Poszukiwania uzasadnienia nieśmiertelności duszy (Platon, Arystoteles) oraz przyjmowania śmierci jako czegoś nieuniknionego (Seneka).
Jednak filozofia nie skupia się jedynie na zwalczaniu obaw związanych przed śmiercią. Próbuje również znaleźć sposoby na walkę z masowymi lękami urojonymi. Przykładem tego może być strach przed bogami, wskazujący w człowieku pierwiastek szaleństwa:
Epikur zaś definiuje lęk jako przyczynę cierpienia, które uniemożliwia odczuwanie radości. Dlatego też filozofia ma być lekarstwem w drodze do osiągnięcia szczęścia.
Znaczącym dla filozofów jest stwierdzenie, że pewne lęki są nabyte, a skoro tak, można również się ich pozbyć. Według Arystotelesa człowiek staje się lękliwy bądź mężny poprzez działania i decyzje, które podejmuje.
Warto jednak zauważyć, że doktryna arystotelesowska nie opiera się całkowicie na negatywnym postrzeganiu lęku, co wpisuje się w popularny schemat starożytnych tekstów. Wskazuje, że w zetknięciu się z rzeczami strasznymi, rozsądnie jest się lękać. Tak więc będąc uzasadnionym i funkcjonalnym przyjmuje formę racjonalną.
Lęk w koncepcji chrześcijańskiej.
Pewne aspekty zjawiska lęku, zwłaszcza te wg myśli Arystotelesa, pozostają niezmienne. Jednak chrześcijaństwo wpływa na postrzeganie lęku w sferach końca ludzkiej egzystencji i uduchowienia. Uznaje bowiem, że trwoga przed Bogiem jest cnotą i objawem dobrego życia. Wskazuje, że człowiek wierzący powinien miłować Boga i jednocześnie lękać się go. Powiązanie tych dwóch aspektów jest podstawą koncepcji chrześcijańskiej. W ustaleniach Soboru Watykańskiego II możemy znaleźć: „w każdym czasie i w każdym narodzie miły jest Bogu, ktokolwiek się Go lęka i postępuje sprawiedliwie”.
Dlatego też lęk przed grzechem staje się kluczowym bodźcem dla chrześcijan, by mu nie ulegać. Pojawia się tutaj również rola sumienia, choć swoje korzenie ma nadal w starożytności (myśl platońska), i strach przed potępieniem w oczach wszechobecnego Boga.
Lęk w opisie współczesnym.
To, co we wczesnym chrześcijaństwie jest kluczową cechą (zespolenie miłości z lękiem), współcześnie traci na znaczeniu. Kościół uznaje bowiem miłość do Boga, jednocześnie dyskredytując lęk przed karą, uznawany dotąd za motywację do działania.
Analizując jednak wszelkie rozważania starożytnych bądź nowożytnych filozofów sprowadzają się one do podobnych wniosków. Mianowicie przyczyną lęku jest sam lęk.
Blaise Pascal wskazując na wpływ wyobraźni i jej odpowiedzialność za tworzenie się lęku potwierdza również dywagacje wielkich myślicieli.
Grupa Willema Arrindela, holenderskiego badacza z dziedziny psychologii zdrowia, osobowości i psychologii klinicznej, wygenerowała kilka czynników, by sklasyfikować lęk w pewnych grupach:
Jak widać źródła lęku na przestrzeni wieków nie zmieniły swojej formy. Tak jak kiedyś, tak i dziś odczuwamy lęk. Nauczyliśmy się jednak rozpoznawać go, szeregować i szukać kolejnych sposobów na walkę z nim. Tak więc sam schemat postrzegania lęku czy jego natury również pozostaje niemal niezmienny.

</doc>
<doc id="5386060" url="https://pl.wikipedia.org/wiki?curid=5386060" title="Pałac Juliusza Heinzla w Łodzi (1890-1942)">
Pałac Juliusza Heinzla w Łodzi (1890-1942)



</doc>
<doc id="5386062" url="https://pl.wikipedia.org/wiki?curid=5386062" title="Pomnik Francesco Laparelliego i Girolamo Cassara">
Pomnik Francesco Laparelliego i Girolamo Cassara

Pomnik Francesco Laparelliego i Girolamo Cassara () – pomnik projektantów i budowniczych Valletty w XVI wieku. Znajduje się pomiędzy Saint James Cavalier, Parliament House i Pjazza Teatru Rjal w Valletcie na Malcie.
Historia.
Pierwsza publiczna wzmianka o potrzebie uczczenia pomnikiem projektantów i budowniczych Valletty, Francesco Laparelliego i Girolamo Cassara ukazała się w 2009 roku, przy okazji odsłonięcia pomnika budowniczego Floriany Pietro Paolo Florianiego. Decyzja budowy pomnika podjęta została po kolejnym alarmującym liście opublikowanym w styczniu 2016 roku przez "Times of Malta", który wyszedł spod pióra historyka Alberta Ganado.
Powstanie i lokalizacja pomnika.
Twórcą pomnika jest gozański rzeźbiarz John Grima. Nowoczesny w stylu pomnik wykonany jest z brązu. Został ufundowany przez Alfred Mizzi Foundation z okazji setnej rocznicy założenia firmy Alfred Mizzi &amp; Sons Ltd. Dzieło powstało we współpracy z Heritage Malta. Pomnik został odsłonięty przez ówczesnego premiera Josepha Muscata w grudniu 2016 roku z okazji 450. rocznicy założenia Valletty. Muscat powiedział podczas odsłonięcia, że ​​pomnik „uhonoruje historyczny klejnot naszego kraju”. 

</doc>
<doc id="5386065" url="https://pl.wikipedia.org/wiki?curid=5386065" title="Avant que l'ombre…">
Avant que l'ombre…



</doc>
<doc id="5386066" url="https://pl.wikipedia.org/wiki?curid=5386066" title="Drobna Zabawa">
Drobna Zabawa



</doc>
<doc id="5386068" url="https://pl.wikipedia.org/wiki?curid=5386068" title="Paweł Kuczyński (reżyser filmowy)">
Paweł Kuczyński (reżyser filmowy)



</doc>
<doc id="5386069" url="https://pl.wikipedia.org/wiki?curid=5386069" title="Port lotniczy Kirkwall">
Port lotniczy Kirkwall

Port lotniczy Kirkwall (IATA: KOI, ICAO: EGPA) to główne lotnisko obsługujące Orkady w Szkocji. Znajduje się 2,5 NM (4,6 km; 2,9 mi) na południowy wschód od Kirkwall i jest własnością Highlands and Islands Airports Limited. Z lotniska korzysta Loganair. 

</doc>
<doc id="5386071" url="https://pl.wikipedia.org/wiki?curid=5386071" title="Janina Szmuc">
Janina Szmuc

Janina Szmuc, do 1943 Janina Kokesz (ur. 15 października 1913 w Jordanowie, zm. 12 stycznia 2006 w Krakowie) – działaczka Polskiego Państwa Podziemnego, łączniczka AK, ps. „Biała”.
Wykształcenie.
Była absolwentką Gimnazjum Żeńskiego im. Bł. Jolanty w Jaśle (matura 1932) i Uniwersytetu Jagiellońskiego (1936). Do 1939 pracowała jako nauczycielka w Liceum Sióstr Boromeuszek w Łańcucie.
Działalność.
Po wybuchu wojny wróciła do Jasła, gdzie wstąpiła do ruchu oporu. Od 15 marca 1940 pracowała w sekcji kuriersko – kwaterunkowej obwodu ZWZ/AK. Została zaprzysiężona przez ppor. Antoniego Zawadzkiego „Teresę” i Kazimierę Nowak „Mirę”. Pracowała m.in. przy kolportażu podziemnego biuletynu i jako łączniczka między Jasłem a Krosnem. Jej bezpośrednim przełożonym był ppor. Zawadzki.
W 1942 zamieszkała w Brzeszczach. Pomagała więźniom obozu koncentracyjnego w Oświęcimiu, w którym od 25 lutego 1941 byli więzieni jej bracia, Tadeusz (student Politechniki Lwowskiej, rozstrzelany przez SS-manów 25 czerwca 1943) i Zbigniew (zamordowany w 1942). Nawiązała współpracę z łączniczką miejscowej organizacji ZWZ/AK Bronisławą Dłuciak ps. „Dzidka”. Za pośrednictwem brata, zatrudnionego w komandzie mierników i wychodzącego do pracy poza teren obozu, przekazywała żywność i lekarstwa dla więźniów, za co została aresztowana i osadzona w obozie. Zwolniona po kilkutygodniowym śledztwie, w którym podała fałszywe nazwisko i nie ujawniła, że ma krewnych w obozie, wróciła do Jasła. Służbę w AK pełniła do końca okupacji.
Życie prywatne i rodzina.
Janina Szmuc była córką Jana i Stefanii Kokesz. W roku 1943, w warunkach okupacyjnych poślubiła Stanisława Szmuca, malarza (1911–1997). Mieli troje dzieci: Jacek (fotografik), Barbara (1949–2005, malarka i projektantka witraży), Anna (realizatorka radiowa w Radio France).

</doc>
<doc id="5386074" url="https://pl.wikipedia.org/wiki?curid=5386074" title="Osieck (ujednoznacznienie)">
Osieck (ujednoznacznienie)



</doc>
<doc id="5386079" url="https://pl.wikipedia.org/wiki?curid=5386079" title="Osipy-Wydziory">
Osipy-Wydziory



</doc>
<doc id="5386080" url="https://pl.wikipedia.org/wiki?curid=5386080" title="Arsen Karadziordziewić">
Arsen Karadziordziewić

Arsen Karadziordziewić, , , (ur. 16 kwietnia 1859 w Timișoarze, zm. 19 października 1938 w Paryżu) – tytularny książę Serbii, następnie Jugosławii, z rodu Karadziordziewiciów, generał major w służbie rosyjskiej i serbskiej w stopniu generała dywizji.
Życiorys.
Urodził się jako najmłodsze dziecko Aleksandra (1806–1885), byłego księcia Serbii, i jego żony Persydy Nenadović (1813–1873). Miał liczne rodzeństwo: siostry Poleksję (1833–1914), Kleopatrę (1835–1855), Helenę (1846–1867) i Elżbietę (1850), oraz braci Aleksego (1836–1841), Swetozara (1841–1847), Piotra (1844–1921), Andrzeja (1848–1868) i Jerzego (1856–1889). Urodził się na Węgrzech, gdzie jego ojciec przebywał na emigracji politycznej.
W 1869–1876 kształcił się w Lycée Girard w Paryżu, po czym wstąpił do Legii Cudzoziemskiej. W 1884–1885 wziął udział w wojnie chińsko-francuskiej, służąc w armii drugiej ze stron. 12 grudnia 1886 zaciągnął się do szwadronu kawalerii Armii Imperium Rosyjskiego, służąc w stopniu ułana. 1 lipca 1887 został awansowany na podoficera. 1 października tego samego roku złożył przysięgę na wierność carowi. Następnie odbył studia w Konstantynowskiej Szkole Artyleryjskiej w Petersburgu, gdzie 9 sierpnia 1888 złożył egzamin oficerski z promocją na korneta. W 1892 awansował na pułkownika. 27 marca 1895 został zwolniony ze służby w stopniu sierżanta sztabowego. Wraz z rozpoczęciem wojny rosyjsko-japońskiej, 19 lutego 1904 został mianowany esaułem z przydziałem do 1 czytańskiego pułku kawalerii. 7 marca tego samego roku został dowódcą tego oddziału. Za wybitne zasługi w walce z Japończykami 22 sierpnia 1904 zaliczono go do Starszyzny Kozackiej z awansem do stopnia lejtnanta. 13 maja 1906 zwolniono go ze służby, pozostawiając formalnie na stanowisku dowódcy.
Na wieść o kryzysie bośniackim w 1908 wyjechał do Serbii i osiadł w Belgradzie. W 1911 przystąpił do organizacji „Czarna Ręka”. Jako generał dywizji armii serbskiej wziął udział w pierwszej i drugiej wojnie bałkańskiej. Zwycięsko dowodził w bitwach pod Kumanowem, Bitolą i Bregalnicą. Wzrost popularności księcia Arsena skłonił jego brata, króla Piotra I Wyzwoliciela, aby nakazać mu emigrację.
Powrócił więc do Rosji. Wraz z wybuchem I wojny światowej, 28 października 1914 mianowano go dowódcą 2 bryg. w 2 dyw. kawalerii. 6 grudnia tego samego roku został awansowany na generała majora. 6 października 1915 dostał przydział do korpusu urzędniczego Kijowskiego Okręgu Wojskowego. 8 kwietnia 1916 przeniesiony do rezerwy z promocją zatrudnienia w Petersburskim Okręgu Wojskowym. W 1917, w wyniku rewolucji bolszewickiej, został osądzony i skazany na banicję. Osiadł w Paryżu, gdzie zmarł w 1938. Został pochowany w cerkwi św. Jerzego w Topoli 28 października tego roku.
Rodzina.
1 maja 1892 w Petersburgu poślubił Aurorę Pawłownę Demidową (1873–1904), córkę Pawła Pawłowicza (1839–1885), księcia San Donato, i Jeleny Pietrownej Trubeckiej (1853–1917). Małżeństwo rozwiodło się 26 grudnia 1896. Ze związku pochodzi jedyny syn Arsena:

</doc>
<doc id="5386081" url="https://pl.wikipedia.org/wiki?curid=5386081" title="Osmolice (powiat rycki)">
Osmolice (powiat rycki)



</doc>
<doc id="5386083" url="https://pl.wikipedia.org/wiki?curid=5386083" title="Wąwolnica (powiat rycki)">
Wąwolnica (powiat rycki)



</doc>
<doc id="5386084" url="https://pl.wikipedia.org/wiki?curid=5386084" title="Lezus Lezu">
Lezus Lezu

Lezus Lezu (gr. Λοΐζος Λοΐζου; ur. 18 lipca 2003 w Kokinotrimitii) – cypryjski piłkarz grający na pozycji napastnika w klubie Omonia Nikozja.
Kariera juniorska.
Lezu grał jako junior w Omonii Nikozja (2008–2019).
Kariera seniorska.
Omonia Nikozja.
Lezu zadebiutował w pierwszej drużynie Omonii Nikozja 11 maja 2019 w meczu z APOEL-em FC (przeg. 1:2). Pierwszą bramkę zawodnik ten zdobył 22 lutego 2020 w wygranym 3:0 spotkaniu przeciwko Enosis Neon Paralimni. Został pierwszym w historii zawodnikiem z rocznika 2003, który zdobył bramkę w Protathlima A’ Kategorias.
Kariera reprezentacyjna.
Cypr U-16.
Lezu zadebiutował w reprezentacji Cypru U-16 5 września 2018 w przegranym 2:3 spotkaniu przeciwko Niemcom. Kolejny mecz rozegrał dwa dni później z Austrią (wyg. 2:3). W następny spotkaniu przeciwko Rosji (przeg. 5:2) 20 kwietnia 2019 strzelił dwa gole.
Cypr U-17.
Lezu zaliczył debiut dla Cypru U-17 22 października 2019 w meczu ze Słowacją (przeg. 0:3). Zagrał także 3 dni później w starciu z Francją (przeg. 0:2) i 28 października w wygranym 3:0 spotkaniu przeciwko Gibraltarowi, kiedy to zdobył swoją pierwszą bramkę.
Cypr.
Lezu zadebiutował w reprezentacji Cypru 5 września 2020 w meczu Ligi Narodów UEFA z Czarnogórą (przeg. 0:2). Pierwszego gola strzelił 7 października 2020 w przegranym 1:2 spotkaniu przeciwko Czechom.

</doc>
<doc id="5386087" url="https://pl.wikipedia.org/wiki?curid=5386087" title="Osnówka (województwo podlaskie)">
Osnówka (województwo podlaskie)



</doc>
<doc id="5386088" url="https://pl.wikipedia.org/wiki?curid=5386088" title="Łazy (powiat siemiatycki)">
Łazy (powiat siemiatycki)



</doc>
<doc id="5386090" url="https://pl.wikipedia.org/wiki?curid=5386090" title="Mistrzostwa Armenii w piłce siatkowej mężczyzn (2022)">
Mistrzostwa Armenii w piłce siatkowej mężczyzn (2022)

Mistrzostwa Armenii w piłce siatkowej mężczyzn 2022 (oficjalna nazwa: Men's Pro League 2022) – 30. sezon mistrzostw Armenii w piłce siatkowej zorganizowany przez Związek Piłki Siatkowej Armenii (Հայաստանի Վոլեյբոլի Ֆեդերացիա, HVF). Rozgrywki zainaugurowane zostały 8 kwietnia i trwały do 4 grudnia 2022 roku.
W mistrzostwach Armenii w 2022 roku wzięło udział 5 drużyn. W porównaniu z poprzednim sezonem do rozgrywek dołączyła drużyna MSKH, natomiast nie wystartował zespół KhMOMM. Mistrzostwa składały się z czterech rund. W każdej rundzie drużyny rozegrały między sobą po jednym spotkaniu. Pierwsza i druga runda odbyły się wiosną, natomiast trzecia i czwarta runda – jesienią. Wszystkie mecze rozegrane zostały w hali sportowej BKMA w Erywaniu.
Po raz pierwszy mistrzem Armenii został klub MSKH, drugie miejsce zajął zespół FIMA, natomiast trzecie – BKMA.
Głównym partnerem mistrzostw było przedsiębiorstwo bukmacherskie vbet, a rozgrywki przyjęły nazwę Pro League (Պրո Լիգա).
System rozgrywek.
Pięć drużyn rozegrało między sobą po cztery spotkania w ramach czterech rund. Dwie pierwsze rundy odbyły się wiosną, natomiast III i IV runda – jesienią. Przed każdą rundą odbywało się losowanie, na podstawie którego ustalano terminarz. Losowanie I rundy miało miejsce 7 kwietnia, II rundy – 26 kwietnia, III rundy – 27 października, natomiast IV rundy – 22 listopada. Drużyna, która po rozegraniu wszystkich meczów zdobyła największą liczbę punktów, została mistrzem Armenii.
Tabela.
Zasady ustalania kolejności: 1. liczba zdobytych punktów; 2. liczba wygranych meczów; 3. lepszy bilans setów.Punktacja: 3:0 i 3:1 – 3 pkt; 3:2 – 2 pkt; 2:3 – 1 pkt; 1:3 i 0:3 – 0 pktLegenda: (M) – mistrzostwo Armenii
Najlepsi zawodnicy.
Źródło:

</doc>
<doc id="5386091" url="https://pl.wikipedia.org/wiki?curid=5386091" title="Franciszek Frydrychowicz">
Franciszek Frydrychowicz

Franciszek Frydrychowicz (ur. 1820 w Koślince koło Tucholi, zm. 23 marca 1908 w Tucholi) – polski działacz społeczny.
Życiorys.
Był aktywnym działaczem narodowym i społecznym w Tucholi w czasach zaboru pruskiego. W latach 1858-1888 sprawował funkcję poborcy podatkowego. W 1868 r. założył w Tucholi Bank Ludowy. Ponadto pracował jako tłumacz w sądzie rejonowym. W 1848 r. był jednym ze współzałożycieli lokalnego stowarzyszenia Ligi Polskiej. 
Frydrychowicz był członkiem rady powiatowej w Chojnicach, gdzie działał w komisjach: reklamacji podatku klasowego, szacowania podatku budynkowego i poborowej. Przez 18 lat był członkiem rady miejskiej w Tucholi, pełniąc w niej funkcje przewodniczącego i zastępcy przewodniczącego.
Zmarł 23 marca 1908 r. w Tucholi. Jest pochowany na tucholskim cmentarzu.
Rodzina.
Urodził się w Koślince (obecnie w granicach Tucholi) jako syn tłumacza Franciszka Frydrychowicza. Jego żoną była Maria z Malinowskich, siostra językoznawcy Franciszka Ksawerego Malinowskiego.
Jego synami byli Romuald Frydrychowicz i Zenon Frydrychowicz.

</doc>
<doc id="5386093" url="https://pl.wikipedia.org/wiki?curid=5386093" title="Honda Motor">
Honda Motor



</doc>
<doc id="5386094" url="https://pl.wikipedia.org/wiki?curid=5386094" title="Dobry interes">
Dobry interes

Dobry interes ("Der gute Handel") – baśń opublikowana przez braci Grimm w 1819 roku w drugim wydaniu ich zbioru "Baśni" (tom 1, nr 7).
Treść.
Pewien chłop wracał z jarmarku, gdzie sprzedał krowę za siedem talarów (w niektórych tłumaczeniach dukatów). Usłyszał rechot żab, który brzmiał w jego uszach jak powtarzające się słowo "dwa". Chłop zaczął wówczas tłumaczyć żabom, że sprzedał krowę za siedem dukatów, a nie za dwa, a nawet przeliczył przy nich pieniądze. Widząc, że żaby nadal rechoczą, uznał, że mu nie dowierzają. Rzucił do wody pieniądze, żeby same przeliczyły. Kiedy żaby ich nie oddały, wściekły wrócił do domu. 
Jakiś czas później chłop nabył sobie nową krowę. Po zabiciu jej obliczył, że gdy sprzeda mięso, to dostanie tyle, ile go obie krowy kosztowały, a skóra zostanie mu w zysku. Zawiózł więc mięso do miasta. Po drodze dopadła go zgraja psów głośno ujadając. Chłop rzucił jednemu z nich całe mięso, instruując, że w ciągu trzech dni, jego pan ma mu zapłacić. Dodał, że zna jego pana. Psy pożarły całe mięso, a chłop wrócił do domu.
Kiedy po trzech dniach nie doczekał się pieniędzy, udał się do właściciela psa - rzeźnika i zażądał zapłaty za mięso. Ten jednak wyrzucił go z domu. 
Wówczas chłop udał się do króla, chcąc złożyć skargę na żaby, psy i rzeźnika. Gdy opowiedział swoją historię królowi, królewna, która byłą w pobliżu, wybuchnęła śmiechem po raz pierwszy w swoim życiu. Król który wcześniej obiecał córkę za żonę, temu, kto ją rozśmieszy, chciał dotrzymać obietnicy. Jednak chłop odmówił poślubienia królewny, tłumacząc, że ma już żonę. Król uznał odmowę chłopa za przejaw arogancji i wpadł w gniew. Pozwolił chłopu odejść, ale nakazał mu przyjść ponownie za trzy dni, by wyliczyć mu "pięć setek".
Wracając do domu chłop spotkał żołnierza, któremu opowiedział jaką nagrodę ma otrzymać od króla. Żołnierz poprosił, aby się z nim podzielił. Chłop obiecał mu dwie setki. Żyd, który podsłuchał rozmowę, zaproponował chłopu, że rozmieni jego pieniądze. Wręczył mu drobne trzy setki, a chłop obiecał, że odda mu jak otrzyma od króla. Nie wiedział, że Żyd wręczył mu monety mniej warte niż obiecane trzy setki.
Kiedy po trzech dniach całą trójka przybyła do króla, chłop oświadcza królowi, że pięć setek już nie jest jego, bo podarował je żołnierzowi i Żydowi. Okazało się, że król miał na myśli pięć setek batów, a nie talarów. Żołnierz otrzymał dwieście, Żyd trzysta. 
Króla tak rozweseliła ta sytuacja, że przestał gniewać się na chłopa, a nawet pozwolił zabrać mu ze skarbca tyle pieniędzy ile zechce. Chłop z zabranymi pieniędzmi udał się do karczmy i licząc je zastanawiał się na głos, czy król go nie oszukał i czy nie spakował za mało pieniędzy. Żyd, który wcześniej przez chłopa stracił pieniądze i dostał baty postanowił się zemścić i powtórzył królowi słowa chłopa.
Król ponownie wpadł w gniew i kazał przyprowadzić chłopa. Żyd udał się po chłopa i przekazał rozkaz króla. Chłop oświadczył, że nie pójdzie do króla bez nowego surduta. Wówczas Żyd pożyczył mu swój, gdyż zależało mu by król szybko chłopa ukarał. Kiedy obaj stanęli przed królem, Żyd powtórzył słowa, które chłop wypowiedział o królu w karczmie. Chłop zarzucił Żydowi, że zawsze kłamie i że zaraz będzie twierdził, że to jego surdut. Żyd oświadczył, że surdut jest istotnie jego, bo mu pożyczył. 
Król doszedł do wniosku, że Żyd oszukał albo chłopa, albo jego i kazał wypłacić chłopu więcej pieniędzy. Chłop wrócił do domu w nowym surducie i z wypchanymi kieszeniami.

</doc>
<doc id="5386097" url="https://pl.wikipedia.org/wiki?curid=5386097" title="Szóstak (osada w województwie śląskim)">
Szóstak (osada w województwie śląskim)



</doc>
<doc id="5386098" url="https://pl.wikipedia.org/wiki?curid=5386098" title="Szóstak (kolonia w województwie śląskim)">
Szóstak (kolonia w województwie śląskim)



</doc>
<doc id="5386103" url="https://pl.wikipedia.org/wiki?curid=5386103" title="Leonardo de Matos Cruz">
Leonardo de Matos Cruz



</doc>
<doc id="5386106" url="https://pl.wikipedia.org/wiki?curid=5386106" title="Edimar Fraga">
Edimar Fraga



</doc>
<doc id="5386111" url="https://pl.wikipedia.org/wiki?curid=5386111" title="Zankyō no Terror">
Zankyō no Terror



</doc>
<doc id="5386113" url="https://pl.wikipedia.org/wiki?curid=5386113" title="Perla Suez">
Perla Suez

Perla Suez (ur. 28 listopada 1947 w Córdobie) – argentyńska pisarka, laureatka Premio Rómulo Gallegos.
Życiorys.
Urodziła się w Córdobie, ale wychowała w Basavilbaso w prowincji Entre Ríos. Ukończyła studia w dziedzinie literatury na Narodowym Uniwersytecie w Córdobie, studiowała także psychopedagogikę i filmoznwastwo. Rozpoczęła karierę literacką od tworzenia powieści i opowiadań dla dzieci, które przyniosły jej wyróźnienia, w tym wpisy na listę Białych Kruków. Współzałożyła i prowadziła w latach 1984–1994 Centro de Difusión e Investigación de Literatura Infantil y Juvenil. Jej pierwsza powieść przeznaczona dla dorosłych czytelników pt. "Letargo", która ukazała się w 2000 roku, znalazła się w finale nagrody Premio Rómulo Gallegos. Jej powieść "El país del diablo" została wyróżniona Premio Sor Juana Inés de la Cruz (2015) i Premio Rómulo Gallegos (2020).

</doc>
<doc id="5386118" url="https://pl.wikipedia.org/wiki?curid=5386118" title="Cinderella's Eyes">
Cinderella's Eyes



</doc>
<doc id="5386122" url="https://pl.wikipedia.org/wiki?curid=5386122" title="Kosowczyzna">
Kosowczyzna

Kosowczyzna (, "Kasouszczyna"; , "Kosowszczina") – wieś na Białorusi, w obwodzie grodzieńskim, w rejonie lidzkim, w sielsowiecie Berdówka.
W skład współczesnej wsi wchodzą cztery dawne miejscowości: wieś Kosowczyzna, folwark (kolonia) Kosowczyzna, okolica Bołtucie i wieś Cieszki.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Lida.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Lida. Demografia w 1921 przedstawiała się następująco:
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5386123" url="https://pl.wikipedia.org/wiki?curid=5386123" title="Bołtucie (Białoruś)">
Bołtucie (Białoruś)



</doc>
<doc id="5386124" url="https://pl.wikipedia.org/wiki?curid=5386124" title="Cieszki (Białoruś)">
Cieszki (Białoruś)



</doc>
<doc id="5386125" url="https://pl.wikipedia.org/wiki?curid=5386125" title="...bez półPRĄDU ...halfPLUGGED..">
...bez półPRĄDU ...halfPLUGGED..



</doc>
<doc id="5386126" url="https://pl.wikipedia.org/wiki?curid=5386126" title="Halal - Where Death Is Your Victory">
Halal - Where Death Is Your Victory



</doc>
<doc id="5386128" url="https://pl.wikipedia.org/wiki?curid=5386128" title="Gillan's Inn">
Gillan's Inn



</doc>
<doc id="5386133" url="https://pl.wikipedia.org/wiki?curid=5386133" title="I'm Still Livin'">
I'm Still Livin'



</doc>
<doc id="5386136" url="https://pl.wikipedia.org/wiki?curid=5386136" title="Loki n' Roll">
Loki n' Roll



</doc>
<doc id="5386140" url="https://pl.wikipedia.org/wiki?curid=5386140" title="Lech Wieleba">
Lech Wieleba

Lech Wieleba (ur. 1950 w Lęborku) – polski kontrabasista i kompozytor jazzowy. Stworzył i rozwinął nową koncepcję w muzyce jazzowej, a mianowicie tzw. "Poetic Jazz".
Życiorys.
Absolwent Średniej Szkoły Muzycznej w Gdańsku-Wrzeszczu w klasie kontrabasu. Studiował także kompozycję w Berklee College of Music w Bostonie. 
We wczesnej fazie swojej kariery grywał w 74 Grupie Biednych. W 1978 roku wraz z Leszkiem Kułakowskim założył zespół jazzowy Antiquintet, z którym odnosił znaczące sukcesy w kraju. W 1980 roku grupa zdobyła I nagrodę na festiwalu Jazz nad Odrą oraz w tym samym roku muzyk otrzymał nagrodę Indywidualną im. Krzyszofa Komedy podczas Dni Komedy w Warszawie. Następnie grał w wielu europejskich formacjach nie tylko jazzowych (Betsy Miller Quartet, Golden Bough, Tritonus), pisał muzykę dla teatru i telewizji, wykładał (inscenizacje: "Chawale" w Theater am Hechtplatz w Zurichu, "La Musica" Marguerite Duras w Theatron w Hamburgu, "Sie sprechen von mir nur leise" Mascha Kaleko, "Die Aussenseiter" w TV Pro7) i przez pół dekady grał w gdańskiej Orkiestrze Opery i Filharmonii Bałtyckiej. Realizuje także autorskie projekty: Poetic Jazz Symphonic i Wieleba &amp; Wieleba. W 2018 roku wystąpił na festiwalu Sopot Molo Jazz Festival. Od wielu lat mieszka oraz tworzy w Szwajcarii i w Niemczech.

</doc>
<doc id="5386146" url="https://pl.wikipedia.org/wiki?curid=5386146" title="Antoni Śliwa">
Antoni Śliwa

Antoni Śliwa (ur. 1954 w Słupsku) – polski flecista i saksofonista jazzowy.
Życiorys.
Brat gdańskich muzyków: perkusisty Andrzeja Śliwy i basisty Aleksandra Śliwy. Studiował w Państwowej Wyższej Szkole Muzycznej w Gdańsku. Uczestniczył w Warsztatach Muzycznych w Chodzieży i w Warsztatach Jazzowych w Ameliówce. We wczesnej fazie swojej kariery był członkiem grupy rockowej 74 Grupa Biednych i Ad Libitum. Wieloletni członek jazzowej formacji Antiquintet oraz Teatru Instrumentalnego Ryszarda „Gwalberta” Miśka, ZuZu, Ramy 111, Big Bandu Wszystkich Mórz, Radunia River Jazz Bandu i Trójmiejskiej Kapeli Swingowej.

</doc>
<doc id="5386147" url="https://pl.wikipedia.org/wiki?curid=5386147" title="Johann Splett">
Johann Splett

Johann Splett (ur. 1858 na Pomorzu Gdańskim, zm. ?) – niemiecki nauczyciel, poseł na Sejm Ustawodawczy (1919–1922) II RP. 
Życiorys.
Pracował jako nauczyciel w szkołach powszechnych w okolicach Pucka, gdzie mieszkał na stałe od 1920 roku prowadząc jednocześnie działalność społeczno-oświatową jako sekretarz i przewodniczący Związku Niemców w Pucku oraz przewodniczący Niemieckiego Towarzystwa Szkolnego w Pucku. W trakcie wyborów uzupełniających na Pomorzu w dniu 2 maja 1920 roku uzyskał mandat posła na polski Sejm Ustawodawczy z okręgu Kościerzyna. Mandat poselski pełnił od 8 czerwca 1920 roku. Po 1926 roku wyjechał na teren Wolnego Miasta Gdańska. 

</doc>
<doc id="5386149" url="https://pl.wikipedia.org/wiki?curid=5386149" title="Andrzej Śliwa">
Andrzej Śliwa

Andrzej Sliwa, ps. „Hiszpan” (ur. 1939 w Rohatynie) – polski perkusista jazzowy.
Kariera muzyczna.
Brat gdańskich muzyków: basisty Aleksandra Śliwy oraz flecisty i saksofonisty Antoniego Śliwy. Debiutował w Słupsku, gdzie występował z orkiestrą cygańską (z tamtego okresu pochodzi jego pseudonim "Hiszpan"). Szkołę muzyczną w klasie perkusji, ukończył u prof. Rugienisa i prof. Brzeskiego. Przez pół wieku grał w zespole jazzowym Rama 111. Współpracował również z Kwintetem Benjamina Marhuli i Kwartetem Jerzego Lisewskiego. 
Dyskografia.
Albumy.
Z zespołem Rama 111: 

</doc>
<doc id="5386150" url="https://pl.wikipedia.org/wiki?curid=5386150" title="Eduard Gehrmann">
Eduard Gehrmann

Eduard Gehrmann SVD (ur. 20 września 1888 w Szalmi koło Braniewa w Prusach Wschodnich, zm. 5 grudnia 1960 w Siegburgu) – niemiecki duchowny katolicki, werbista.
Życiorys.
Urodził się jako najstarsze z 16 dzieci mistrza kowalskiego i rolnika Eduarda Gehrmanna w Szalmi. Proboszcz Szalmi, Georg Matern, widząc szczególne uzdolnienia chłopca, umożliwił Eduardowi Gehrmannowi juniorowi wyjazd w 1902 roku w celu nauki do szkoły misyjnej św. Krzyża w Nysie na Śląsku prowadzonej przez werbistów. Gehrmann w 1912 wstąpił do zakonu werbistów i został wyświęcony na kapłana w 1915 roku.
Pracował jako misjonarz na Krymie. W 1923 zastąpił amerykańskiego jezuitę Edmunda A. Walsha i został kierownikiem papieskiej akcji humanitarnej w Moskwie. Jego starania o mianowanie delegatem apostolskim w Moskwie zostały zablokowane przez rząd sowiecki. Mimo toczących przez Eugenio Pacelli tajnych negocjacji, został wezwany do opuszczenie Rosji pod koniec sierpnia 1924 roku.
W latach 1925–1929, z inicjatywy papieża Piusa XI, Gehrmann został prywatnym sekretarzem nuncjuszy apostolskich Eugenio Pacellego (późniejszego papieża Piusa XII) i Cesare Orsenigo, w obu przypadkach w Berlinie. W ten sposób nadal był zaangażowany w negocjacje Stolicy Apostolskiej ze Związkiem Radzieckim.
Od lutego 1945 pracował w nuncjaturze apostolskiej w Berlinie na stanowisku chargé d'affaires. Gdy w 1946 Cesare Orsenigo opuścił Berlin, Gehrmann pełnił jego obowiązki, posiadając quasi-dyplomatyczny status. Dopiero w 1949 roku został Aloysius Muench mianowany następcą Cesare Orsenigo. W 1947 Gerhmann został rektorem domu misyjnego des Missionshauses Varone w diecezji trydenckiej.
Był członkiem katolickiego stowarzyszenia studentów K.D.St.V. Borusso-Saxonia Berlin.

</doc>
<doc id="5386151" url="https://pl.wikipedia.org/wiki?curid=5386151" title="Georg Matern (duchowny)">
Georg Matern (duchowny)

Georg Matern (ur. 16 maja 1870 w Pieniężnie na Warmii, zm. 8 października 1938 w Olsztynie) – duchowny katolicki, Warmiak, badacz historii Warmii.
Życiorys.
Urodził się w 1870 roku w powiecie braniewskim w rodzinie kupca Rudolfa Materna i jego żony Marii z domu Hildebrandt. Młodszy brat Kurt Matern został znanym architektem i malarzem.
Uczęszczał do szkół średnich w Olsztynie i w Reszlu. Następnie studiował teologię w seminarium duchownym w Braniewie i Würzburgu. Tam wstąpił w 1889 roku do stowarzyszenia KDStV Markomannia Würzburg. 6 listopada 1892 otrzymał święcenia kapłańskie w katedrze we Fromborku. Początkowo pracował jako duszpasterz w Tolkmicku. Następnie wyjechał do Rzymu i został kapelanem w niemieckim kościele narodowym Santa Maria dell'Anima. Jednocześnie, od 1893 do 1895, studiował prawo kanoniczne i w czerwcu 1895 uzyskał doktorat z prawa kościelnego.
Po powrocie do diecezji warmińskiej biskup Andreas Thiel mianował go w 1896 sędzią diecezjalnym i wikariuszem katedry we Fromborku. Po około pięciu latach został mianowany proboszczem parafii w Szalmi. Od maja 1909 pracował jako redaktor naczelny gazety "Ermländische Zeitung". W 1916 został dziekanem dekanatu Reszel, w 1931 otrzymał godność prałata. Założył stowarzyszenie Caritas na Warmii i przez pewien czas był jego sekretarzem. We wrześniu 1936 przeniósł się do Olsztyna.

</doc>
<doc id="5386154" url="https://pl.wikipedia.org/wiki?curid=5386154" title="Jerfi Fıratlı">
Jerfi Fıratlı

Jerfi Fıratlı (ur. 6 lipca 1919 w Stambule, zm. 25 kwietnia 2011 tamże) – turecki lekkoatleta i działacz sportowy.
Sportem zaczął zajmować się w 1931 roku, kiedy rozpoczął treningi wioślarstwa i pływania w Galatasaray. W 1934 roku przeprowadził się do Ankary, gdzie był piłkarzem Altınordu Ankara, a także reprezentował Ankarę w siatkówce i koszykówce. W międzyczasie zaczął też trenować skok wzwyż. W tej dyscyplinie w 1940 roku został brązowym medalistą mistrzostw Bałkanów z wynikiem 1,80 m. Przez jedenaście lat był reprezentantem Turcji w lekkoatletycznych meczach międzypaństwowych.
Czterokrotnie pełnił funkcję prezesa Türkiye Atletizm Federasyonu: w latach 1956–1960, 1962–1964, 1968–1973 i od lutego do grudnia 1979. Po śmierci Turguta Atakola w kwietniu 1988 został przewodniczącym Narodowego Komitetu Olimpijskiego Turcji, a w marcu 1989 roku zastąpił go Sinan Erdem. Po zakończeniu kadencji, został odznaczony Orderem Olimpijskim przez Narodowy Komitet Olimpijski Turcji, a następnie przez wiele lat pełnił funkcję przewodniczącego Tureckiej Fundacji Sportu. W 2011 roku został honorowym prezesem Narodowego Komitetu Olimpijskiego Turcji.
Został pochowany na cmentarzu Zincirlikuyu.

</doc>
<doc id="5386155" url="https://pl.wikipedia.org/wiki?curid=5386155" title="Języczek strefowany">
Języczek strefowany

Języczek strefowany ("Arrhenia spathulata" (Fr.) Redhead) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Arrhenia, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy gatunek ten opisał w 1828 r. Elias Fries, nadając mu nazwę "Cantharellus spathulatus". Później gatunek ten zaliczany był do różnych innych rodzajów. Obecną, uznaną przez Index Fungorum nazwę, nadał mu Scott Alan Redhead w 1984 r.
Ma 20 synonimów. Niektóre z nich:
W 1896 r. Franciszek Błoński nadał mu polską nazwę języczek mszarowy. Władysław Wojewoda w 1999 r. zmienił ją na języczek strefowany.
Morfologia.
Kapelusz łopatkowaty lub muszlowaty o szerokości 0,8–2 cm. Powierzchnia kapelusza koncentrycznie strefowana i delikatnie omszona. Trzon o wysokości 1–3 mm, tej samej barwy co kapelusz, nagi lub delikatnie omszony. Jest higrofaniczny; w stanie wilgotnym szary do szarobrązowego, w stanie suchym jasnobrązowy. Hymenofor żyłkowaty, tej samej barwy co kapelusz. Żyłki dichonomicznie rozgałęziają się dochodząc do samego brzegu kapelusza.
Cystyd brak. Podstawki 28–37 × 4–8 μm, cylindryczne do maczugowatych, 4-zarodnikowe. Sterygmy zgięte o długości 4–7 μm. Zarodniki elipsoidalne lub łezkowate, szkliste, nieamyloidapne, 7–10 × 4–5,5–6 μm. Na strzępkach brak sprzążek.
Występowanie i siedlisko.
Podano stanowiska języczka strefowanego w Ameryce Północnej, Europie i Azji. W Europie występuje na całym obszarze od Morza Śródziemnego po północne krańce Półwyspu Skandynawskiego i od Islandii po Ural. W Polsce W. Wojewoda w 2003 r. przytoczył 13 stanowisk. W "Czerwonej liście roślin i grzybów Polski" ma status E – gatunek wymierający, którego przeżycie jest mało prawdopodobne, jeśli nadal będą działać czynniki zagrożenia. Aktualne i dość liczne stanowiska podaje internetowy atlas grzybów.
Występuje w lasach i na łąkach, w zbiorowiskach "Peucedano-Pinetum" i "Spergulo vernalis-Corynephoreum". Jest obligatoryjnym pasożytem mchów z gatunku pędzliczek wiejski ("Syntrichia ruralis"), bardzo rzadko innych z rodzaju sierpowiec ("Drepanocladus"). W Polsce tworzy owocniki od marca do listopada.

</doc>
<doc id="5386156" url="https://pl.wikipedia.org/wiki?curid=5386156" title="Arrhenia spathulata">
Arrhenia spathulata



</doc>
<doc id="5386160" url="https://pl.wikipedia.org/wiki?curid=5386160" title="Joanna Flatau (malarka)">
Joanna Flatau (malarka)

Joanna Flatau (ur. w Warszawie) – polska graficzka i malarka.
Życiorys.
Urodziła się w Warszawie. Jako dziecko została uratowana z getta warszawskiego i przechowana na wsi w okolicach Piotrkowa aż do końca wojny. Ukończyła Akademię Sztuk Pięknych w Warszawie u Henryka Tomaszewskiego oraz Historię Sztuki w Uniwersytecie Warszawskim w 1969 roku.
Przeniosła się do Paryża w grudniu 1970 roku i pracowała tam początkowo jako grafik. Od 1982 prezentuje swoje malarstwo na wielu wystawach indywidualnych i zespołowych, głównie we Francji. Jest ekspresjonistką.
Jest bohaterką filmu "Formularz".
Linki zewnętrzne.
Zajawka filmu Formularz
Strona internetowa malarstwa Joanny Flatau

</doc>
<doc id="5386161" url="https://pl.wikipedia.org/wiki?curid=5386161" title="Krystyna Nadratowska-Górska">
Krystyna Nadratowska-Górska

Krystyna Elżbieta Nadratowska-Górska (ur. 23 grudnia 1940 w Mławie, zm. w październiku 2019) – polska projektantka tkaniny unikatowej i przemysłowej, wykładowczyni akademicka.
Życiorys.
Była absolwentką Państwowej Wyższej Szkoły Sztuk Plastycznych w Łodzi. Otrzymała tytuł profesora sztuk pięknych. Awansowała na stanowisko prorektora w Akademii Sztuk Pięknych im. Władysława Strzemińskiego w Łodzi.
Pracowała w Instytucie Architektury Tekstyliów, oraz w Instytucie Włókiennictwa.

</doc>
<doc id="5386163" url="https://pl.wikipedia.org/wiki?curid=5386163" title="Iwona Wierzbicka-Damska">
Iwona Wierzbicka-Damska

Iwona Janina Wierzbicka-Damska (zm. w październiku 2019) – polska specjalistka nauk o kulturze fizycznej, dr hab.
Życiorys.
W 1984 ukończyła studia biologiczne na Uniwersytecie Wrocławskim, 23 czerwca 1994 obroniła pracę doktorską "Restytucja powysiłkowa w obrazie wybranych cech fizjologiczno-biochemicznych", 13 marca 2014 habilitowała się na podstawie pracy zatytułowanej "Zmiany wybranych wskaźników budowy i składu ciała oraz wydolności fizycznej pod wpływem różnych bodźców treningowych". Została zatrudniona na stanowisku profesora nadzwyczajnego w Instytucie Humanistycznym Państwowej Wyższej Szkole Zawodowej im. Angelusa Silesiusa w Wałbrzychu, oraz w Instytucie Nauk o Człowieku na Wydziale Wychowania Fizycznego Akademii Wychowania Fizycznego we Wrocławiu.
Była profesorem uczelni na Wydziale Nauk o Zdrowiu i Kulturze Fizycznej Państwowej Wyższej Szkole Zawodowej w Nysie.
Awansowała na stanowisko dyrektora w Instytucie Nauk o Człowieku na Wydziale Wychowania Fizycznego Akademii Wychowania Fizycznego we Wrocławiu.

</doc>
<doc id="5386164" url="https://pl.wikipedia.org/wiki?curid=5386164" title="LOS Nowy Dwór Mazowiecki">
LOS Nowy Dwór Mazowiecki

LOS Nowy Dwór Mazowiecki (Lokalny Ośrodek Sportowy Nowy Dwór Mazowiecki) – polska kobieca drużyna siatkarska z Nowego Dworu Mazowieckiego utworzona 22 lipca 2015 roku.
Bilans sezon po sezonie.
Poziom rozgrywek:

</doc>
<doc id="5386168" url="https://pl.wikipedia.org/wiki?curid=5386168" title="Rajd Monte Carlo 1961">
Rajd Monte Carlo 1961

Rajd Monte Carlo 1961 (30. Rallye Automobile de Monte-Carlo) – 30 edycja rajdu samochodowego Rajd Monte Carlo rozgrywanego w Monako. Rozgrywany był od 21 do 28 stycznia 1961 roku. Była to pierwsza runda Rajdowych Mistrzostw Europy w roku 1961.

</doc>
<doc id="5386170" url="https://pl.wikipedia.org/wiki?curid=5386170" title="Renault Ondine">
Renault Ondine



</doc>
<doc id="5386172" url="https://pl.wikipedia.org/wiki?curid=5386172" title="NSU Prinz Sport">
NSU Prinz Sport



</doc>
<doc id="5386179" url="https://pl.wikipedia.org/wiki?curid=5386179" title="Leszek Rolbiecki">
Leszek Rolbiecki

Leszek Rolbiecki – polski biolog specjalizujący się w parazytologii i zoologii.
Życiorys.
Od 1988 roku studiował biologię na Wydziale Biologii, Geografii i Oceanologii Uniwersytetu Gdańskiego. W 1993 roku uzyskał na tym wydziale tytuł magistra, a w 1999 roku doktoryzował się tamże w zakresie biologii i parazytologii pracą "Parazytofauna ryb karpiowatych (Cyprinidae) i okoniowatych (Percidae) z Zalewu Wiślanego", która to otrzymała wyróżnienie. W 2012 roku habilitował się na Wydziale Biologii Uniwersytetu Gdańskiego pracą "Zróżnicowanie zgrupowań pasożytniczych Metazoa u wybranych gatunków ryb w zbiornikach wodnych o różnym stopniu antropopresji". Zatrudnienie znalazł w Pracowni Parazytologii i Zoologii Ogólnej Katedry Zoologii Bezkręgowców Wydziału Biologii UG, najpierw jako adiunkt, a potem jako kierownik i profesor uczelni.
Praca naukowa.
Rolbiecki specjalizuje się w biologii, ekologii i taksonomii pasożytów zwierzęcych, a także aspektach stosowanych parazytologii i diagnostyce parazytologicznej. Zajmuje się także zagadnieniami związanymi z gatunkami obcymi i inwazyjnymi. Jest autorem ponad setki publikacji naukowych, poświęconych m.in. roztoczom, płazińcom, nicieniom i widłonogom, pasożytującym na kręgowcach wodnych i lądowych oraz skorupiakach. Duży wkład wniósł w badania nad nużeńcowatymi, często publikując wspólnie z Joanną N. Izdebską. Opisał nowe dla nauki taksony, w tym rodzaje "Glossicodex" i "Miridex".
Od 1994 roku jest członkiem Polskiego Towarzystwa Parazytologicznego. W latach 2011–2013 był sekretarzem, w latach 2017–2019 wiceprzewodniczącym, a latach 2020–2022 przewodniczącym jego Gdańskiego Oddziału. Od 2015 roku jest członkiem American Society of Parasitologists, od 2016 roku Polskiego Towarzystwa Diagnostyki Laboratoryjnej, a od 2018 roku Gdańskiego Towarzystwa Naukowego. Należy również do Stowarzyszenia Miłośników Żubrów.
W latach 2011–2013 był członkiem Zespołu ds. Pasożytów w Biotopach Polarnych Komitetu Parazytologii Polskiej Akademii Nauk, w latach 2014–2016 członkiem Lokalnej Komisji Etycznej ds. Doświadczeń na Zwierzętach w Gdańsku. Od 2015 roku jest członkiem Komitetu Biologii Organizmalnej Polskiej Akademii Nauk.
Należy do rady naukowej periodyku „Annals of Parasitology”. Redagował wydania specjalne czasopism „Diversity” i „Animals”.
Wyróżnienia.
W 2018 roku odznaczony został Medalem Komisji Edukacji Narodowej. W 2019 roku otrzymał Nagrodę im. dr inż. Jerzego Masłowskiego.

</doc>
<doc id="5386182" url="https://pl.wikipedia.org/wiki?curid=5386182" title="Wingtech Technology">
Wingtech Technology

Wingtech Technology – chińskie przedsiębiorstwo elektroniki telekomunikacyjnej.
Charakterystyka.
Powstało w 11 stycznia 1993 roku. Obecnie zajmuje się produkcją smartfonów i innych urządzeń elektronicznych z obszaru telekomunikacji. W drugiej dekadzie XXI wieku przedsiębiorstwo zaczęło być aktywne na rynku półprzewodników. W Europie Wingtech jest właścicielem holenderskiej fabryki półprzewodników Nexperia należącej wcześniej do Philipsa. Przez Nexperię w 2021 roku zakupił największą brytyjską fabrykę chipów Newport Wafer Fab. W następnym roku rząd brytyjski nakazał Nexperii sprzedać przynajmniej 86% akcji brytyjskiego przedsiębiorstwa powołując się na National Security and Investment Act. Od 2020 roku Wingtech stał się globalnym dostawcą sieci T-Mobile, z fabryk Wingtechu pochodzą smartfony sprzedawane pod marką operatorską. W Europie są to dwa modele smartfonów T Phone 5G i T Phone Pro 5G, zaś w USA sześć generacji telefonów z linii T-Mobile REVVL. Według Datenny, holenderskiej organizacji badawczej analizującej rynek nowych technologii w Azji, 30% akcji Wingtechu należy do rządu chińskiego (w tym ponad 15% akcji poprzez fundusze inwestycyjne Wuxi Guolian Industrial Investment i Kunming Industrial Development Equity Investment Fund Partnership). W 2022 roku Wingtech zatrudniał około 25 tysięcy pracowników, a jego majątek szacowany był na 18 miliardów dolarów.

</doc>
<doc id="5386186" url="https://pl.wikipedia.org/wiki?curid=5386186" title="Carpelimus cyprensis">
Carpelimus cyprensis

Carpelimus cyprensis – gatunek chrząszcza z rodziny kusakowatych i podrodziny kozubków.
Taksonomia.
Gatunek ten opisany został po raz pierwszy w 2019 roku przez Michaiła Gildienkowa i Marca Tronqueta na łamach „Baltic Journal of Coleopterology”. Jako lokalizację typową wskazano Miliou w cypryjskim dystrykcie Pafos. Epitet gatunkowy oznacza po łacinie „cypryjski”.
W obrębie rodzaju "Carpelimus" gatunek ten sklasyfikowano w należącej do podrodzaju "Trogophloeus" grupie gatunków "siculus". W regionie śródziemnomorskim grupę tę reprezentują również "C. hilfi", "C. peloponnensis", "C. siculus", "C. zellichi", a być może też "C. rivus".
Morfologia.
Chrząszcz o wydłużonym ciele długości około 2 mm, lekko błyszczącym, ubarwionym czarno z czarnobrązowymi odnóżami, porośniętym jasnymi i krótkimi szczecinkami. Głowa jest szersza niż dłuższa, u nasady szczególnie szeroka, w części szyjnej wyraźnie zwężona, gęsto szagrynowana, zaopatrzona w duże i wypukłe oczy złożone, o połowę krótsze i zaokrąglone skronie oraz dość krótkie czułki z członami od pierwszego do trzeciego wydłużonymi, czwartym i piątym tak długimi jak szerokimi, od szóstego do dziesiątego poprzecznymi, a jedenastym stożkowatym. Przedplecze jest gęsto szagrynowane, najszersze w przedniej ⅓, w połowie długości o bokach zaokrąglonych, na dysku z parą podłużnych, owalnych wcisków i kolejną parą półksiężycowatych wcisków u podstawy. Pokrywy mają między delikatnymi, dość drobnymi, gęsto rozmieszczonymi punktami wyraźnie wyniesioną rzeźbę. Powierzchnia odwłoka jest wyraźnie szagrynowana.
Ekologia i występowanie.
Owad endemiczny dla Cypru, znany tylko z miejsca typowego na zachodzie wyspy. Spotykany na wybrzeżach potoku Kolokouri, płynącego w otoczeniu wapiennych ścian. Stanowisko to cechowało się dość znacznym zacienieniem i roślinnością przejściową pomiędzy lasem a fryganą.

</doc>
<doc id="5386193" url="https://pl.wikipedia.org/wiki?curid=5386193" title="Nowa fala (album)">
Nowa fala (album)

Nowa Fala – debiutancki album studyjny polskiego rapera Young Multiego, wydany 1 grudnia 2017 roku przez własną oficynę muzyka, dystrybuowany przez My Music.
Album otrzymał status platynowej płyty. 

</doc>
<doc id="5386200" url="https://pl.wikipedia.org/wiki?curid=5386200" title="Wojciech Kubiak (generał)">
Wojciech Kubiak (generał)

 Wojciech Kubiak (ur. 28 września 1951 w Chojnicach) – generał dywizji Wojska Polskiego w stanie spoczynku, dowódca 1 pułku czołgów (1982–1986), dowódca 16 Pomorskiej Dywizji Zmechanizowanej (1988–1992), zastępca szefa sztabu Wojsk Lądowych (2004–2007).
Życiorys.
Wojciech Kubiak syn Stefana urodził się 28 września 1951 w Chojnicach. W 1969 podjął studia jako podchorąży w Wyższej Szkole Oficerskiej Wojsk Pancernych w Poznaniu. Promowany w 1973 na podporucznika. Służbę zawodową rozpoczął jako dowódca plutonu czołgów, a następnie dowódca kompanii czołgów w 16 pułku czołgów w Słupsku. W 1977 został skierowany na studia w Akademii Wojsk Pancernych w Moskwie, które ukończył w 1980, po czym został skierowany do Ostródy, gdzie objął stanowisko szefa sztabu 35 pułku czołgów. W latach 1982–1986 dowodził 1 pułkiem czołgów w Elblągu. W 1986 został wyznaczony na szefa sztabu 16 Pomorskiej Dywizji Zmechanizowanej w Elblągu, następnie jej dowódcą (1988–1992). W latach 1993–1994 zajmował stanowisko zastępcy szefa sztabu Warszawskiego Okręgu Wojskowego ds. operacyjnych, później objął funkcję szefa szkolenia – zastępcy dowódcy Pomorskiego Okręgu Wojskowego. 
10 listopada 1994 awansowany na stopień generała brygady przez prezydenta Rzeczypospolitej Polskiej Lecha Wałęsę&lt;ref name="WPH3-4/95"&gt;&lt;/ref&gt;. W 1997 uczestniczył w kursie w rzymskiej akademii NATO. W tym samym roku objął funkcję zastępcy szefa szkolenia Dowództwa Wojsk Lądowych, a od kwietnia tego roku był zastępcą dowódcy Wojsk Lądowych ds. ogólnych. W latach 2000–2004 pełnił obowiązki szefa Generalnego Zarządu Dowodzenia i Łączności (P-6) Sztabu Generalnego Wojska Polskiego. 15 sierpnia 2002 podczas uroczystości z okazji Święta Wojska Polskiego na dziedzińcu Belwederu został awansowany na stopień generała dywizji. Akt mianowania odebrał z rąk prezydenta RP Aleksandra Kwaśniewskiego. W latach 2004–2007 był zastępcą szefa sztabu Wojsk Lądowych. W 2007 po 38 latach służby zakończył zawodową służbę wojskową.
Ordery, odznaczenia i wyróżnienia.
i inne

</doc>
<doc id="5386201" url="https://pl.wikipedia.org/wiki?curid=5386201" title="Eduard von Delden">
Eduard von Delden



</doc>
<doc id="5386203" url="https://pl.wikipedia.org/wiki?curid=5386203" title="Fundusz Pomocy dla Związków i Zrzeszeń Branżowych Hodowców i Producentów Rolnych">
Fundusz Pomocy dla Związków i Zrzeszeń Branżowych Hodowców i Producentów Rolnych

Fundusz Pomocy dla Związków i Zrzeszeń Branżowych Hodowców i Producentów Rolnych – środki celowe istniejące w latach 1981–1986, powstałe ze środków państwowych jednostek organizacyjnych prowadzących skup zwierząt, produktów rolnych oraz płodów rolnych w  wysokości 0,5% rocznej wartości skupu od rolników indywidualnych. Środki te obciążały koszty jednostek prowadzących skup. Fundusz gromadzony był na koncie bankowym Ministerstwa Rolnictwa i Gospodarki Żywnościowej. 
Powołanie Funduszu.
Na podstawie zarządzenia Ministra Rolnictwa i Gospodarki Żywnościowej z 1981 r. w sprawie szczegółowych zasad tworzenia i gospodarowania Funduszem Pomocy dla Związków i Zrzeszeń Branżowych Hodowców i Producentów Rolnych ustanowiono Fundusz. Powołanie Funduszu pozostawało w związku uchwałą Rady Ministrów z 1981 r. w sprawie zapewnienia warunków rozwoju i działalności samorządnych związków i zrzeszeń branżowych hodowców i producentów rolnych.
Przeznaczanie Funduszu.
Środki Funduszu przeznaczane były na uzupełnienie własnych środków związków i zrzeszeń branżowych na sfinansowanie ich działalności statutowej w zakresie zwiększenia produkcji towarowej, wprowadzenie postępu technicznego i unowocześnienie organizacji i technologii produkcji.
Wysokość odpisów na Fundusz.
Wysokość odpisów na Fundusz ustalano na podstawie preliminarzy budżetowych przedstawianych Ministerstwu Rolnictwa i Gospodarki Żywnościowej przez krajowe związki i zrzeszenia branżowe hodowców i producentów rolnych, w terminie do dnia 30 września każdego roku poprzedzającego rok budżetowy, w tym:
Zniesienie Funduszu.
Na podstawie uchwały Rady Ministrów z 1986 r. w sprawie uznania niektórych uchwał Rady Ministrów i Prezydium Rządu ogłoszonych w Monitorze Polskim za nie obowiązujące zlikwidowano Fundusz.

</doc>
<doc id="5386209" url="https://pl.wikipedia.org/wiki?curid=5386209" title="Dekolonizacja muzeów">
Dekolonizacja muzeów

Dekolonizacja muzeów – ruch wymierzony w pisanie historii kolekcji muzealnych, organizowanie wystaw i prowadzenie działalności edukacyjnej w duchu dekolonizacji wiedzy. Zakłada krytyczną refleksję nad procesami i praktykami obecnymi w placówkach muzealnych. Jest elementem dyskusji o demokratyzacji muzeów, dostępie i udziale publiczności w funkcjonowaniu instytucji. Dekolonizacja muzeów nie ogranicza się jedynie do zwrotu zabytków wywiezionych dawniej z terenów kolonizowanych lub zmiany organizacji i opisu kolekcji. Krytyka postkolonialna i ujęcie muzeum jako instytucji o kolonialnym charakterze pozwala na zmianę sposobu postrzegania instytucji muzeum. Nie ma zgodności co do jednej definicji procesu.
Sposób działania.
Według Csilli Ariese i Magdaleny Wróblewskiej praktykę dekolonizacji w muzeach, niezależnie od tego, czy państwo miało kolonialną przeszłość, czy nie, buduje się w oparciu o sześć aspektów, które stanowią podstawę wystaw muzealnych:
Problem.
Idea muzeów, począwszy od renesansowych gabinetów osobliwości po kolekcjonerów czaszek z XIX wieku, jest zakorzeniona w kolonializmie. To do "Wunderkammer" trafiały artefakty przywożone z zamorskich kolonii zakładanych od końca XV wieku. Niecodzienne, nieznane „kurioza mediowały obcość, dając wyobrażenie tego, co trudno wyrazić w ramach tradycyjnych pojęć”. Kategoria osobliwości pozwalała na mentalne zawłaszczanie nieznanych wcześniej krain. Od połowy XVIII wieku eksponaty trafiały do nowo powstających muzeów. Pierwsze muzea w formie znanej współcześnie powstawać zaczęły w epoce napoleońskiej, gdy pojawiła się potrzeba legitymizacji imperializmu. Zbiory spoza Europy prezentowano, by wskazać kontrast między „rozwiniętą” i „progresywną” Europą a „zapóźnioną” i „prymitywną” resztą świata. Wielkie wystawy światowe (np. w Londynie w Pałacu Kryształowym w 1851, w Wiedniu w 1873, w Paryżu w 1889) spotęgowały taką narrację.
Sposób konstruowania wystaw muzealnych zazwyczaj zakładał, że publicznością będą biali. Współcześnie osoby o innym niż biały kolorze skóry postrzegają kolekcje muzealne jako symbole dawnej i nadal trwającej traumy oraz kradzieży kultury. Muzea uważane są za przestrzeń przemocy symbolicznej. Przykładowo w Musée de l’Homme w Paryżu przez lata eksponowano genitalia afrykańskich kobiet. Nierzadko obiektom brakuje odpowiednich podpisów, nie wiadomo, do czego służyły prezentowane przedmioty, z jakiego kontekstu pochodzą, jak się znalazły w muzeum, kto je przywiózł. Informacji tych nie dostarczają też katalogi muzealne oraz praktyka pracownicza polegająca na zaprzeczaniu, wycofywaniu się i zapomnieniu. Przykładowo wirtualna wystawa "Rethinking Pitt-Rivers: analysing the activities of a nineteenth century collector" w Pitt Rivers Museum w Oksfordzie prezentuje zbiór portretów fotograficznych australijskich Aborygenów. Fotografie wykonane między 1863 a 1872 pokazują ludzi w inscenizowanych pozach, czasem mają podane miejsce wykonania zdjęcia. Szczegółowo zarejestrowano nazwisko fotografa, studio i inne dane, brakuje jednak imion i nazwisk osób widocznych na zdjęciach. Świadczy to o tym, że ludzie ci nie byli postrzegani jako jednostki, ale jako typologie. Podano informację, że rdzenni Australijczycy byli przedmiotem zainteresowania badawczego Pitt-Riversa zwykle jako „najbardziej prymitywny element w jego serii typologicznej”. Informacje te są dostarczane bez jakiejkolwiek formy krytycznego komentarza kuratorskiego utrwalając rasistowskie poglądy i poniżając ludy aborygeńskie.
Według historyczki Nany Oforiatty Ayim współczesne muzeum jest imperialistycznym projektem władzy. Dekolonialna badaczka kultury wizualnej Ariella Aïsha Azoulay w książce "Potential History. Unlearning Imperialism" opisuje kolekcje etnograficzne w europejskich muzeach jako wyraz imperialnego modelu władzy współcześnie napędzającego zachodnie państwa. Według niej imperializm działa na podstawie cięć między „tu” (cywilizowana Europa) a „tam” (barbarzyńska kolonia), między ludźmi (białymi) a nieludźmi (czarnymi). Mechanizm ten skutkuje odseparowaniem obiektów kultury od ich właścicieli. W europejskich muzeach przedmioty wykradzione rdzennej ludności stają się spetryfikowanymi „obiektami sztuki” bez pierwotnych kontekstów i funkcji. Oświeceniowe muzea, a wcześniej gabinety osobliwości, odzierały obiekty z kontekstów, narzucając określoną ocenę estetyczną i odbiór wyłącznie jako dzieło sztuki. Przykładowo korwary, antropomorficzne rzeźby z terenu Indonezji, w których głowach umieszczano czaszkę celem uosobienia zmarłego, wydzierano z trójetapowego ceremoniału religijnego (rzeźbienie wyobrażenia zmarłego, personifikacja – przejście duszy do rzeźby, ceremonia zwabienia cienia zmarłego do rzeźby). Trafiały do Europy często bez ludzkich czaszek, stając się „egzotycznymi rzeźbami”. W XIX wieku utrwaliło się przekonanie, że że eksponat reprezentuje rzeczywistość.
Zauważalna jest różnica między celami i konstrukcją narracji w muzeach w krajach kolonizatorów i krajach dawniej kolonizowanych. Europejskie muzea powstawały, według deklaracji, by prowadzić działalność edukacyjną, inspirować badania naukowe, wpływać na zmiany społeczne i kulturowe, co miało przełożyć się rozwój kraju. Z kolei muzea powstające w krajach afrykańskich były miejscami gromadzenia osobliwości tubylców, które powstały w celu zaspokajania ciekawości lokalnej elity oraz wywołania zachwytu nad egzotyzmem Czarnej Afryki wśród kolonistów. Oba typy muzeów przeznaczone były dla elit i lokalizowane były w dużych miastach, co izolowało je od większości społeczeństwa, szczególnie rdzennego. Muzea w krajach afrykańskich służyły interesom władzy kolonialnej. Wystawy były przejawem kolonializmu, rasizmu i ewolucjonizmu. Szczególnie idee te uwidaczniały się w „ludzkich zoo”, w których umieszczano rdzennych Amerykanów, Azjatów i Afrykanów. W tym względnie wyróżniła się Wystawa Światowa w Brukseli w 1897, która oprócz prezentacji etnograficznych eksponatów i kongijskich produktów eksportowych (m.in. kawa, kakao, tytoń), oferowała zwiedzenie kopii afrykańskiej wioski. Na czas trwania wystawy mieszkało w niej 60 Kongijczyków, z których 7 nie przeżyło przymusowego pobytu w Belgii. Wystawę w Tervuren odwiedziło ponad milion osób. Sukces wystawy doprowadził do powołania w 1898 stałego Muzeum Konga (współcześnie Królewskie Muzeum Afryki Środkowej). Po zniesieniu niewolnictwa czarni i rdzenni Amerykanie byli przedstawiani w Europie jako egzotyczna rozrywka. Tak tworzono wystawy w Madrycie i Barcelonie, np. ekspozycję o Aszanti, Inuitach i Filipińczykach. W koloniach natomiast niektóre placówki muzealne stawały się pomnikami ku czci Europejczyków (muzeum królowej Wiktorii w Zimbabwe, Jerzego V w Tanzanii czy Davida Livingstone'a w Zambii). W RPA z kolei większość uwagi na wystawach poświęcano białym osadnikom. Gromadzeniem obiektów zajmowali się europejscy naukowcy i duchowni. Z tego względu część obiektów, nazywanych przez Europejczyków animistycznymi totemami, była niszczona. Inne zbierano, konfiskowano lub wykradano, co czynili misjonarze, podróżnicy, wojskowi i urzędnicy. Ostatecznie trafiały do kolekcji europejskich muzeów. Muzea prezentowały imperialną siłę jako efekt pracy etnografów, którzy przeciętnemu obywatelowi przekazywali rasistowskie przekonania na temat „białego pana”. Tłumaczono Europejczykom przyczynę ich potęgi i wyższości nad resztą świata. Muzeum było narzędziem propagandowym. Przykładowo Muzeum Brytyjskie i jego oddziały lub muzea Habsburgów w Wiedniu miały świadczyć o rozwoju cywilizacji. Eksponowały dzikość, emocje, niekulturę, nieczłowieczeństwo, prostotę i prymitywizm kolonizatorów. Nie podawano informacji o twórcach prezentowanych dzieł sztuki. Kolonialni kolekcjonerzy nie pytali autorów o ich dzieła, nie zapisywali nazwisk. W instytucjach muzealnych nie było kompetentnych osób, które mogłyby przeprowadzić badania, by odczytać i zrozumieć inskrypcje i podpisy na artefaktach. Do połowy XX wieku w imperialnych muzeach nie prowadzono na szeroką skalę badań na temat pochodzenia dzieł nieeuropejskich. Koncentrowano się na dziełach kultury europejskiej. Tworzono też muzea, które w nazwach ujawniały stosunek kolonizatorów do kolonii, np. w 1930 na Uniwersytecie w Modenie przy Instytucie Patologii Kolonialnej powstało Muzeum Tropikalnej Medycyny, które działało do 1943.
Według Jamesa Clifforda imperialne muzea „utrwaliły kolonialną nonszalancję wobec drugiego człowieka, nauczyły Europejczyków, że inne kultury są proste i mało znaczące i – traktowane jako dekoracyjne przedmioty odbioru estetycznego – mogą co najwyżej stanowić egzotyczną inspirację dla wielkich ludzi kultury imperialnej”. Przez zwolenników i zwolenniczki dekolonizacji wiedzy muzea są uznawane za polityczne i światopoglądowe projekty historii, a nie realne przedstawienie świata. Muzea europejskie podkreślają cele badawcze, którymi tłumaczą pozyskiwanie obiektów. Według senegalskiego badacza Felwine Sarra i francuskiej historyczki sztuki Bénédicte Savoy to przykrywka dla faktu, że misje archeologiczne i etnograficzne były elementem polityki kolonialnej. Taka narracja ma na celu neutralizację i uzasadnienie działań placówek muzealnych.
W latach 80. XX wieku pojawił się ruch badaczy i badaczek (m.in. Peter Vergo, Charles Saumarez Smith, Nick Merrimann, Carol Duncan, Eilean Hooper-Greenhill, Mieke Bal, Tony Bennett, Douglas Crimp, Barbara Kirschenblatt-Gimblett, Susan M. Pearce, Victoria Newhouse) pod hasłem Nowej Muzeologii, mający na celu krytykę instytucji muzeum. W 1989 wydano książkę "New Museology" pod redakcją Petera Vergo, w której podsumowano debaty w kręgu anglosaskim toczone od lat 70. XX wieku. Postulowano, by muzea jako instytucje żywe, dynamiczne i płynne adaptowały się do realiów współczesności zamiast pozostawać muzeum-skamieliną. Na fali upowszechniania się perspektywy feministycznej i postkolonializmu zachęcano do tworzenia obok dotychczas popularnych przekrojowych także wystaw problemowych. Chodziło o dyskusję nad konkretnym zagadnieniem, a nie tylko prezentację wybranych aspektów kultury w sposób ogólny, np. „stroje świata”. Promowano odejście od klasyfikacji, szablonów i typologii. Nowe wystawiennictwo miało angażować nowe media, co przekładać się miało na równy i wolny dostęp do dziedzictwa, do czego nie potrzeba merytorycznego przygotowania zwiedzających. Postulaty Nowej Muzeologii nie zostały w pełni uznane i wprowadzone. Spotkały się z krytyką dyrekcji najważniejszych angloamerykańskich muzeów, która stała na stanowisku, że muzeum powinno być odporne na rewizje interpretacyjne (np. reinterpretacje kolekcji z pozycji feministycznej czy postkolonialnej) oraz komercjalizację. W rezultacie francuski historyk sztuki i dyrektor Muzeum Picassa Jean Clair zaczął głosić hasła powrotu do elitarnej funkcji muzeów. Amerykański historyk sztuki i kurator James Cuno nawoływał muzea do obrony przed zwrotem zagrabionych (np. podczas wojen i najazdów) obiektów, bowiem restytucje mają charakter „nacjonalistyczny”.
Nicolas Mirzoeff zauważył, że choć współcześnie kultura muzealna nie dokonuje segregacji na podstawie koloru skóry lub gatunku, nadal „bezwiednie odwołuje się do rzekomej ciągłości białej supremacji za pośrednictwem ustrukturyzowanej drabiny rozwoju kultury. Podstawowy model zachodnich muzeów i galerii sztuki postępuje w górę od Egiptu przez Grecję, Rzym, Włochy, Francję i Stany Zjednoczone aż po kulminację w globalnej współczesności. "Inne" kultury są fizycznie spychane na margines w przestrzeni muzeum lub lokowane w odrębnych budynkach”. Nadal zbiory o pozaeuropejskiej proweniencji umieszcza się w galeriach oświetlonych słabym światłem, w salach odległych od centrum muzeum, co ma na celu przestrzenną i wizualną realizację „estetyki kolonialnej”.
Dekolonizacja muzeów nie powinna ograniczać się jedynie do większej reprezentacji treści na wystawach, do dekoncentracji narracji i skupienia się mnie tylko na białych. Dekolonizacja wymaga złożonych procesów, przestrzeni, pieniędzy i czasu, inaczej może stać się modnym hasłem typu „różnorodność”. Dekolonizacja muzeów sprzeciwia się skłonności instytucji do gromadzenia i wystawiania obiektów, by nie eksponować dekolonialności podobnie jak eksponuje się np. wizerunki czarnych jako część „kolekcji” danego państwa. Ponieważ dziedzictwo europejskiego kolonializmu jest głębokie, dalekosiężne i podlega ciągłym przemianom, dekolonizacja muzeów musi przybierać różne formy, metody i odpowiednio ewoluować. Nie wystarczą półśrodki lub działania PR, jak używanie retoryki dekolonizacji bez prawdziwego zaangażowania w praktykę, co może skutkować „zaciemnianiem” obrazu. Krytykowane jest również symboliczne włącznie aktywistów i przedstawicielstwa rdzennych społeczności, jak też wiele innych uników, które pozwalają na przetrwanie przemocy kolonialnej w przestrzeniach muzealnych.
Dekolonizacja muzeów umożliwia pytania o to, czym były artefakty, zanim trafiły do muzeum, jakie znaczenie nadawano im w niezachodnich kontekstach kulturowych, jakie funkcje pełniły i jakie historie opowiadają współcześnie. Zachęca też do krytycznego podejścia do historii kolekcji, sposobów pozyskiwania zbiorów, biografii kolekcjonerów. Dekolonizacja historii muzealnictwa i kolekcjonerstwa wymaga postawienia pytania o to, jak pozyskano zbiory, w jakiej pozycji stawiano się wobec kolonizowanych społeczeństw, jakie narracje wokół kolekcji tworzyli ich właściciele i w jakich okolicznościach kolekcje trafiały do muzeów, jakie były motywacje takich donacji. Dekolonizacja może służyć rewizji stanu badań muzealnych na temat historii wystaw, sposobów konstruowania narracji lub metod analizy i interpretacji eksponatów. Pozwala na refleksję o tym, jak pisano o niezachodnich zbiorach, jak dokonywano ich interpretacji, jakie znaczenia im nadawano i jak prezentowano je odbiorcom i odbiorczyniom. Debata na temat restytucji dziedzictwa w ramach polityki dekolonizacyjnej powinna skłaniać państwa bez kolonialnej przeszłości (np. Polska), ale działające na rzecz odzyskiwania swoich zbiorów, by wyraziły solidarność ze społecznościami traktowanymi przemocowo przez wiele wieków. Postulowana jest badawcza i etyczna refleksja nad sposobem prezentacji zagranicznych kolekcji, wskazaniem muzeów i wystaw w Polsce, które wymagają dekolonizacji. Monika Stobiecka zachęca, by przyjrzeć się narracjom towarzyszącym eksponatom z niezachodnich społeczeństw prezentowanych w polskich muzeach. Wreszcie dekolonizacja muzeów wpływa na przyszłość relacji społecznych, prowadząc do równego, sprawiedliwego i niedyskryminującego uczestnictwa w kulturze reprezentującej dziedzictwo globalne, dotyczące wszystkich mieszkańców Ziemi.
Według teorii dekolonizacji współczesne muzea mają za zadanie przywrócić ludziom głos, umożliwić wybrzmienie ich opowieści, nauczyć szacunku do Innego, jego kultury. To zmiana postrzegania świata, by „europejski” nie równał się „jedyny” czy „najważniejszy”, by to, co pozaeuropejskie, nie było postrzegane jako „proste” czy „prymitywne”. Muzeum powinno pogłębiać spojrzenie na Innego jako na Podmiot. Muzeum ma być przestrzenią różnorodności, miejscem, gdzie opowiada się o tych, co dotychczas byli wymazywani.
Nierzadko przedstawiciele społeczności dawniej kolonizowanych, do których należą zagrabione przedmioty, mieszkają w dawnych metropoliach, gdzie przechowywane są przedmioty. Ariella Aïsha Azoulay uważa, że obiekty w europejskich muzeach zrabowane rdzennym społecznościom krajów kolonizowanych są ważnym głosem w dyskusji o masowych migracjach, mogą stanowić argument za legalnością pobytu migrantów w Europie. Badaczka porównuje diasporę migrantów z diasporą przedmiotów.
Według brazylijskiego muzealnika Bruno Brulona Soaresa dekolonizacja muzeów i muzealnictwa jako dziedziny zależy od procesu, który obejmuje kolejno dekonstrukcję, rekonstrukcję i redystrybucję. Najpierw należy zdekolonizować umysł, co obejmuje dekolonizację wiedzy i bytu. By osiągnąć dekolonizację muzeów, należy przeciwstawić się kilku mitom:
Historia.
Dyskusja o dekolonizacji muzeów rozpoczęła się w drugiej połowie XX wieku. Sprawę zwrotu zrabowanych nielegalnie przez imperia dzieł sztuki uregulowała deklaracja UNESCO z 1970 na temat praw ludności rdzennych. Nakłania do zwrotu wszystkich obiektów pozyskanych bez „wolnej, wyrażonej przed faktem i dysponując pełnią informacji” ludności rdzennej lub „w pogwałceniu ich praw, tradycji i zwyczajów”. Deklaracja stała się impulsem do zintensyfikowania działań na rzecz dekolonizacji muzeów, jednak została ratyfikowana przez Wielką Brytanię, Francję, Niemcy i Belgię dopiero w ostatnich latach. Rozpoczęło to proces dekolonizacji muzeów w dawnych imperiach kolonialnych, ustalanie proweniencji eksponatów i sprawdzenie, czy istnieją podstawy do zwrócenia ich do kraju pochodzenia. Wyzwaniem są ograniczenia w prawie międzynarodowym i państwowym.
Włochy i Grecja od dawna domagają się zwrotu artefaktów związanych z ich starożytną historią. Jeden z najgłośniejszych sporów dotyczył zwrotu marmurów Elgina, czyli rzeźb z Partenonu, które przechowuje Muzeum Brytyjskie w Londynie. Dyrektor muzeum Neil MacGregor twierdził, że „marmury Elgina nie są już częścią historii Partenonu. Są teraz częścią zupełnie innej historii”. Według Nicolasa Mirzoeffa jest to świadectwo tego, że „nowoczesne muzeum encyklopedyczne rejestruje historię kolonializmu, a nie lokalnych społeczności, w których powstały artefakty. (...) zwiedzający muzeum zanurza się w estetyce kolonializmu, dla której właściwa jest obecność tych obiektów w stolicach dawnych imperiów”. Brytyjczyk John Boardman powiedział, że zwrot marmurów Elgina byłby przerażającym precedensem, który sprowadziłby ruinę na największe światowe muzea. Inny przykład obiektu wywołującego wieloletnie dyskusje to Tarcza Gweagala zabrana przez Jamesa Cooka z Zatoki Botanicznej w kwietniu 1770.
Apel Włoch i Grecji podjęły dawniej skolonizowane rdzenne grupy ludności na całym świecie. Na początku XXI wieku narastał globalny ruch na rzecz dekolonizacji muzeów. Zwolennicy tego ruchu argumentują, że „muzea to pudełka z rzeczami” i nie reprezentują pełnych historii; zamiast tego pokazują stronnicze narracje oparte na ideologiach, w których niektóre historie są celowo lekceważone. W ten sposób ludzie zachęcają innych do rozważenia tej brakującej perspektywy, patrząc na zbiory muzealne, ponieważ każdy przedmiot oglądany w takich środowiskach został umieszczony przez osobę, aby reprezentować określony punkt widzenia, czy to historyczny, czy kulturowy.
W 2018 Felwine Sarr i Bénédicte Savoy opublikowali raport pt. "Restytucja dziedzictwa afrykańskiego. W stronę nowej etyki relacyjnej" zamówiony przez francuskie Ministerstwo Kultury. Zostało uznane za wybitny przykład dekolonizacji muzeów i innych kolekcji we Francji oraz roszczeń krajów z kontynentu afrykańskiego do odzyskania artefaktów nielegalnie wywiezionych z ich pierwotnego otoczenia kulturowego. Raport Sarr i Savoy jest przejawem przemian w globalnej świadomości dotyczącej zbrodni kolonializmu. Dokument dotyczy głównie zbiorów i obiektów z Afryki Subsaharyjskiej. Około 90 proc. dziedzictwa kulturowego regionu znajduje się poza jego granicami. Według raportu grabieże, których dopuszczały się kolonialne imperia, to rodzaj zbrodni na rdzennej ludności. Jest to element, używając określenia zaproponowanego przez dekolonialnego filozofa Boaventurę Souza de Santosa, "epistemologicznej zagłady", która skutkowała unicestwieniem systemów wiedzy i powiązanych z nimi praktyk kulturowych. Równowaga obrabowanych społeczności została już na zawsze zburzona. W raporcie pojawia się stwierdzenie, że czasie wojen, podbojów i okupacji pozbawianie podbitych społeczeństw kultury to element procesu unicestwienia danej społeczności.
Raport Sarr i Savoy był efektem polityki rządu francuskiego wdrożonej po przemówieniu Emmanuela Macrona na uniwersytecie w Wagadugu w Burkina Faso na temat planów restytucji obiektów dziedzictwa krajów afrykańskich z francuskich muzeów. Dr Kwame Opoku, prawnik z Ghany, wyraził wątpliwość na temat sensu deklaracji europejskich polityków i innych osób na temat ich chęci współpracy z Afrykanami i zwrotu zrabowanych artefaktów, jeśli zapewnienia o wspólnym dziedzictwie nie przekładają się na dzielenie się informacjami, na umożliwienie Afrykanom dostępu do inwentarzy i archiwów dotyczących afrykańskich artefaktów w europejskich muzeach. Według niego jest to wyraz władzy i kontroli Europejczyków, których nie chcą się wyzbyć.
Laura Van Broekhoven, dyrektorka Pitt Rivers Museum w Oksfordzie, w 2020 stwierdziła, że „muzea etnograficzne powinny naprawić swoją kolonialność. Powinny być wieloświatem, który pokazuje bogatą różnorodność sposobów bycia i poznania, a nie skupia się na bieli jako jedyny sposób bycia. Muzea powinny umożliwiać każdemu lepsze wzajemne zrozumienie”. Wystawa w muzeum etnograficznym tworzy bowiem ramę dyskursywną, z której odbiorcy i odbiorczynie korzystają, by zrozumieć otoczenie i znaczenia społeczne, polityczne i kulturowe. Dekolonizacji obiektów muzealnych wymaga zmiany dyskursu, czyli kontekstualizacji, oraz zmiany wizualizacji. Odchodzi się od przedstawienia przedmiotów jako samodzielnych obiektów oderwanych od innych. Wystawa skonstruowana jako galeria sztuki nie jest zgodna z podejściem dekolonialnym. Zwraca się też uwagę np. na potrzebę zmiany oświetlenia. Używane często na wystawach ciemne oświetlenie oraz ciemno pomalowane pomieszczenia podkreśla egzotyzm. Zwolennicy dekolonializacji muzeów zwracają uwagę na potrzebę zmiany w tym aspekcie. Proponują odchodzenie też od krótkich tekstów z ogólnymi opisami, wobec których obiekt to jedynie ilustracja. Nowsze podejścia proponuje biografie obiektów, co ma na celu przeciwstawienie się ahistorycznemu charakterowi obiektów. Przedmiot nie jest tylko reprezentacją odizolowanych od macierzy kultur i społeczeństw, pokazany jest jako obiekt obecny w skomplikowanej narracji w zglobalizowanym świecie. Samokrytyczne podejście do kolekcji muzealnych i wystaw, szczególnie w muzeach etnograficznych, pozwala poddać refleksji i instytucję muzeum, i konkretną placówkę oraz jej kontekst kolekcjonerski i pochodzenie obiektów. Podkreślana jest konieczność wielogłosowości, uwzględniania kilku punktów widzenia. W ten sposób muzeum może zmienić historyczne struktury władzy, kwestionując i krytykując siebie.
W XXI wieku wezwanie do dekolonizacji m.in. muzealnej skierowano głównie do reżimów imperialnych: brytyjskiego, francuskiego, amerykańskiego, hiszpańskiego, portugalskiego, belgijskiego, niemieckiego, rosyjskiego, włoskiego i japońskiego. Pojawia się również dyskurs na temat rozwijającego się imperializmu ekonomicznego Unii Europejskiej, ale nie implikuje on jeszcze analizy sztuk wizualnych i muzealnictwa. W rozmowie o dekolonizacji muzeów często pomija się obszar Europy Środkowo-Wschodniej, który rzadko był postrzegany jako agent kolonializmu. Częściej państwa do niego należące są ukazywane jako podrzędne w stosunku do dominujących w regionie mocarstw Rosji, Niemiec i Austrii. Przykładowo politykę „wewnętrznej kolonizacji” Habsburgów, jej stosunek do poddanych, którzy nie były Włochami, Niemcami-Austriakami i Węgrami, porównuje się do imperialnych rządów Francji czy Wielkiej Brytanii, opartych na hierarchii ludów i kultur. Przykładowo w państwie Habsburgów czołowi artyści przełomu XIX i XX wieku, nawet jeśli podkreślali wątki narodowe, jak Alfons Mucha, zostali wciągnięci w projekt wspierania legitymizacji imperium Austro-Węgier niosącej błogosławieństwa oświeconej cywilizacji europejskiej. Muzeum Sztuki Użytkowej w Wiedniu stało się wzorcem dla niemal wszystkich innych muzeów w Austro-Węgrzech. Od samego początku gromadzono w nich artefakty z Indii, kultur islamu, Chin i Japonii. Zainteresowanie sztuką jako zjawiskiem globalnym było wykorzystywane do wspierania habsburskiego kosmopolityzmu i hasła o jedności w różnorodności, kultywowane też jako kontrnarracja do nowych ideologii sztuki jako wyrazu tożsamości narodowej różnych grup w imperium Habsburgów. Wpływało to np. na myślenie Czechów o muzułmańskich mieszkańcach Bośni jako o egzotycznych. Rzeczywiście żadne państwo w Europie Środkowo-Wschodniej nie miało zamorskich imperiów kolonialnych, które można porównać z mocarstwami zachodnioeuropejskimi, ale to nie znaczy, że ich społeczeństwa nie są uwikłane w myślenie kolonialne. Jednak narracja o dekolonizacji muzeów w krajach regionu często obejmuje jedynie wezwanie do przywrócenia artystycznej sprawczości sztuce regionu i obalenie stosunków władzy, które zapewniły symboliczną dominację i monopol kapitału kulturowego Ameryce Północnej, Europie Zachodniej oraz, do pewnego stopnia, Rosji i byłemu Związkowi Radzieckiemu. Jest o tyle trudne, że po upadku komunizmu narody Europy Środkowej zostały uwiedzione zachodnią kulturą. Jednak, jak wykazano na przykładzie Czech, wielu podróżników, misjonarzy, przedsiębiorców i żołnierzy było bezpośrednio zaangażowanych w budowę i utrzymanie systemu kolonialnego. Chodziło nie tylko o gospodarkę, ale o idee kulturowe, bowiem opowieści o „zamorskich odkryciach” czy egzotyzacji czarnych służyły Czechom do potwierdzenie ich miejsca w cywilizacji zachodniej, co doprowadziło do pogodzenia z systemem kolonialnym. Kolonialna wyobraźnia, zanurzona w opowieści o dojrzałości Zachodu i zacofaniu globalnego Południa, uwidacznia się w baśniach, filmach podróżniczych, powieściach przygodowych, różnych muzeach i szkolnych programach nauczania. Po odzyskaniu niepodległości w 1918 elity społeczne i polityczne Czechosłowacji odnosiły się do w struktury państwa mieszkańców Rusi Zakarpackiej (wcześniej części Węgier) jako do ludzi z terenu „dawnego wschodniego chaosu i nieporządku”. Państwo czechosłowackie stawiało się w roli niosących misję cywilizacyjną, a kulturę Rusinów traktowało jako egzotyczne hasła o znaczeniu etnograficznym, porównywalnie do sposobu, w jaki administracja habsburska postrzegała siebie w stosunku do Bośni. Po II wojnie światowej zależność krajów regionu od ZSRR wzmacniała narrację o kolonizowanych, a nie kolonizatorach. Hasło „dekolonizacja” koncentrowało się na wydarzeniach powojennych i oparte było o politykę komunistycznej i retoryki dotyczącą antykolonialnej solidarności z Globalnym Południem. Warto też podkreślić, że rozmiar zbiorów muzealnych był jednym z wielu punktów rywalizacji między obiema stronami żelaznej kurtyny. W wielu państwach zimna wojna utrudniała skupienie się na różnorodnych wizjach przyszłości, co szczególnie wybrzmiało w dekolonizującym się świecie. Współcześnie mniej krępowana wyobraźnia, także w kontekście narracji muzealnych, jest ważna w obliczu kryzysu migracyjnego i klimatycznego, „które niosą skutki nieprzepracowanego kolonializmu i spowodowane są pośrednio lub bezpośrednio ekstraktywistyczną, imperialną logiką”. Jakub Gawkowski i Natalia Słaboń stwierdzili: „Rewizja przeszłości akcentująca pozaeuropejskie kartografie jest (...) drogą, która (...) może prowadzić ku przyszłości, zarówno nieeurocentrycznej, jak i niekapitalistycznej. Opowiadanie o trajektoriach współpracy oraz zarysowanie wielokierunkowej, nierywalizującej pamięci za pomocą archiwów i dzieł artystów pomaga zlokalizować się w globalnym świecie, ale także osłabić izolacjonistyczną, ksenofobiczną i nacjonalistyczną narrację, jaka szczególnie mocno wybrzmiewa w przestrzeni publicznej w momencie światowej pandemii koronawirusa”.
Muzeum może stać się miejscem emancypacji i uzdrowienia w kontekście tematu symbolicznej i realnej władzy, przemocy i ucisku. W Phnom Penh zbudowano Muzeum Ludobójstwa Tuol Sleng. Powstało w tym samym miejscu, w którym istniało Więzienie Bezpieczeństwa Czerwonych Khmerów. Muzeum bada dynamikę władzy w historycznym otoczeniu i kwestionuje „porządek rzeczy” zapewniany przez dawniej rządzące jednostki. W Senegalu powstało Muzeum Czarnych Cywilizacji. Otwarte w grudniu 2018 za 35 milionów dolarów, nie ma na celu pokazania etnologii i przeszłości stworzonej przez europejski model muzeów, a trwanie, przyszłość i Afrykę „patrzącą na siebie”, na którą nie patrzą Europejczycy.
Współcześnie ukazuje się wiele publikacji dotyczących dekolonizacji poszczególnych placówek muzealnych lub konkretnych grup. Realizowane są projekty, które mają na celu teoretyczne i praktyczne zmierzenie się dekolonizacją, np. "European Colonial Heritage Modalities in Entangled Cities" (ECHOES), eksplorujący kolonialną przeszłość Europy i świata. W projekcie współpracują instytucje z Rio de Janeiro, Lizbony, Nuuk, Kopenhagi, Brystolu, Kapsztadu, Marsylii, Szanghaju, Amsterdamu i Warszawy. Refleksję nad śladami kolonializmu w muzeach Belgii, Francji, Włoszech, Portugalii i Hiszpanii we współpracy z organizacjami partnerskimi podjął Goethe-Institut w ramach projektu "Alles vergeht, außer der Vergangenheit" ("Wszystko przemija oprócz przeszłości"). Nazwa projektu pochodzi z książki belgijskiego socjologa Luca Huyse'a pod tym samym tytułem. Opisał, jak ludzie od Afganistanu po Zimbabwe radzą sobie z cierpieniami kolonizacji i okupacji przez imperia za pomocą kolektywnego rozliczanie się z przeszłością. Program realizowano w latach 2019–2021. Zaproponowano artystyczne i dyskursywne podejście do pozostałości kolonializmu: pomników, śladów w kulturze popularnej, w filmach, kolekcjach muzealnych. Zorganizowano warsztaty w Brukseli, Lizbonie, Bordeaux i Barcelonie oraz serię wydarzeń publicznych, a także konferencję online z udziałem uznanych badaczy i badaczek, osób ze środowiska artystycznego, kuratorów i kuratorek muzealnych, ekspertów i ekspertek z krajów afrykańskich. Celem projektu był przegląd dobrych praktyk, wskazanie możliwości oraz stworzenie przestrzeni do rozwiązywania postkolonialnych konfliktów. Wypracowano następujące rekomendacje:
Stojąc na stanowisku, że dekolonizacja muzeów nie może dotyczyć tylko placówek etnograficznych, historycznych czy przyrodniczych, ale też artystycznych, grupa uczonych, artystów i działaczy artystycznych założyła Transnational Decolonial Institute, który próbuje „krytycznie [zaangażować] zachodnią tradycję „sztuki” (…) oraz jej postmodernistyczne i altermodernistyczne aktualizacje”. W 2011 podpisano „Manifest estetyki dekolonialnej”. Działania TDI (głównie konferencje międzynarodowe) nie są szeroko rozpowszechnione, a osoby związane z ruchem doświadczają trudności w dotarciu do instytucji artystycznych i zmiany ich narracji.
Formy dekolonizacji muzeów.
Najpowszechniejszym, a jednocześnie najbardziej radykalnym sposobem na dekolonizację muzeum, jest zwrot obiektów krajom, z których zostały zrabowane. Odbywa się po zbadaniu pochodzenia eksponatów, ustaleniu ich pierwotnych właścicieli, ustaleniu, czy zostały zrabowane, ale też „szukaniu znaczeń przedmiotów przez oddanie głosu ludziom – ich właścicielom, którzy go do tej pory nie mieli”. Jednak nie zawsze się tak dzieje, bo wiele artefaktów nie zostało skradzionych lub zdobytych nielegalnie, dlatego nadal mogą opowiadać historię ludzkości w miejscu, w którym są przechowywane. Poza tym prawny zwrot, jak podkreśla Lilian Gonçalves-Ho Kang You, nie musi oznaczać, że przedmiot fizycznie opuści kraj, w których dotychczas był przechowywany. Muzea wypożyczają sobie eksponaty.
Inną formą dekolonizacji muzeów jest zaproszenie rdzennej społeczności do współtworzenia ekspozycji muzealnej. Takie działania prowadzi m.in. Muzeum Tropików w Amsterdamie, dla którego ważna jest narracja i pojęcia używane na wystawie. Postulowane jest zadawanie pytań o odpowiedzialność placówek muzealnych za przemoc w przeszłości, o przemyślenie mapy „centrów” i „peryferii” oraz pytania o udział tzw. peryferii w kolonizacji i dekolonizacji. Jest to o tyle ważne, że „kolonialne relacje ukształtowały (...) także rozwój światowego kapitalizmu”.
Czasem rdzenne społeczności dążą do uznania prawa do własności do grupy obiektów, czasem chcą odpowiedniego przechowywania i wystawiania obiektów w europejskich muzeach.
Dekolonizacja muzeów jest trudna, jeśli rdzenne wspólnoty, do których przynależały muzealne obiekty, uległy zniszczeniu lub rozproszeniu. Wyzwaniem jest fakt, że społeczności są rozproszone na obszarze kilku współczesnych państw. Co więcej oryginalne znaczenie i funkcja wywiezionych obiektów zostały zatarte m.in. przez zmiany cywilizacyjne. Sarr i Savoy proponują dążenie do nowych sposobów funkcjonowania obiektów z kolekcji muzealnych. Potrzebna jest resocjalizacja i resemantyzacja utraconych przedmiotów, tj. ponowne wpisanie ich w społeczność krajów pochodzenia. Przykładowo Muzeum Narodowe w Mali regularnie wypożycza zbiory rdzennym społecznościom, by choć czasowo wróciły do właściwego miejsca i kontekstu.
Praktyka.
Australia i Tasmania.
W 2009 w Tasmanian Museum and Art Gallery zaprezentowano wystawę "Tayenebe: Tasmanian Aboriginal women’s fibre work". Projekt, finansowany przez Commonwealth Cultural Retrieval Program, aborygeńskie tasmańskie kobiety, które ponownie uczyły się umiejętności wyplatania koszyków i prezentowały swoje dzieła na wystawie objazdowej połączonej z warsztatami plecionkarskimi. Kuratorką wystawy była Julie Gough, aborygeńsko-tasmańska artystka. Na wszystkich etapach projektu angażowano tasmańskie Aborygenki. Projekt był wzorcowym przykładem nie tylko konsultacji społecznych, ale też rewitalizacji i kontroli kultury. Dzięki temu muzeum zrewidowało swoją dotychczasową praktykę wymazania aborygeńskiej tożsamości ludu, który uznano za wymarły. W procesie ważniejszy był wspólnotowy charakter procesu kreacji, „a nie estetyczne piękno przedmiotu czy produkt końcowy”. Artyści chcieli, aby wystawa „podkreślała powrót kulturowy, związki z miejscem i ludźmi oraz wspólne doświadczenia warsztatowe”. Na ekspozycji pokazano zarówno eksponaty muzealne, jak i współczesne wytwory, nie dzieląc je ze względu na moment powstania. Twórczynie koszy traktowały wystawę jako „zmartwychwstanie wiedzy”, podkreślając związek z przodkami, a nie rozłąkę z przeszłością. Dzięki projektowi w obrębie techniki plecionkarskiej pojawiły się nowe style, do produkcji włączono nowe materiały, odzwierciedlając indywidualność twórczyń i zdolność do poszanowania tradycji, ale nie bycia przez nią ograniczonymi.
W maju 2021 w Muzeum Australijskim w Sydney otwarto wystawę "Unsettled", która jest dziełem dwóch rdzennych kuratorek muzeum: Laury McBride (lud Wailwan i Kooma) i dr Mariko Smith (lud Yuin). Wystawa powstała na 250. rocznicę dotarcia Jamesa Cooka do wschodniego wybrzeża Australii w 1770. Dzięki konsultacjom społecznym z Aborygenami i mieszkańcami wysp Cieśniny Torresa ekspozycja prezentuje rdzenną perspektywę krytyczną wobec kolonizacji i uwypukla takie zjawiska jak inwazja, masakra ludności, wywłaszczenie ziemi, asymilacja, opór i przetrwanie. Tytuł wystawy podkreśla, że historia Australii jest „nierozwiązana” i że „relacje między ludami Pierwszych Narodów a [nie-rdzennymi] Australijczykami są niespokojne”. Narracja wystawy prowadzona jest w punktu widzenia ludności rdzennej, w pierwszej osobie, a eksponaty opisane są w kontekście emocjonalnym, np. wskazującym na wykonanie przez „przodków”. Kuratorki wystawy doceniły rolę historii mówionych przekazywanych przez ludność rdzenną zamiast priorytetyzować, jak to dotąd robiono, pisemne relacje kolonizatorów.
Austria.
W 2017 Muzeum Etnologiczne (Weltmuseum Wien) w Wiedniu otwarto ponownie po trzyletniej renowacji. Kluczowym priorytetem uczyniono dekolonizację muzeum. Do debaty zachęcają interaktywne wystawy. Przebudowę prowadzili Hoskins Architects i Ralph Appelbaum Associates wybrani ze względu na podejście do łączenia złożonych treści edukacyjnych z eksperymentalnym projektowaniem. Projektem kierował austriacki Federalny Urząd ds. Zabytków. Niemniej nakrycie głowy Montezumy II przechowywane w placówce wciąż jest źródłem sporu między Austrią a Meksykiem. Muzeum nie zgadza się na zwrot obiektu Meksykowi, argumentując, że eksponat jest w tak złym stanie, że nie można go przenieść nawet na inne piętro.
Belgia.
W 2016 BELvue Museum w Brukseli, skupiające się na historii Belgii, ogłosiło przeprojektowanie stałej wystawy, która odtąd „podejdzie do historii Belgii z tematycznego punktu widzenia, zaczynając od współczesnego społeczeństwa belgijskiego. Zwiedzający mogą dowiedzieć się więcej o (...) parlamentarnej monarchii konstytucyjnej, gospodarce, ruchach społecznych i państwie opiekuńczym, Belgii jako europejskim skrzyżowaniu dróg, migracjach, a także napięciach ideologicznych, językowych i religijnych”. Wcześniej, korzystając z dokumentów i eksponatów, muzeum przedstawiało niekontrowersyjną narracyjną historię Belgii od rewolucji 1830. Chronologię wyznaczały okresy panowania kolejnych monarchów. Obraz przeszłości nie był zniuansowany, a w narracji dotyczącej najnowszej historii nie istniał konsensus. Podejście tematyczne pozwoliło na ponowne ułożeniu faktów w określonym porządku. Było to o tyle ważne, że, jak wykazały badania, przeciętny Belg – nawet student uniwersytetu – nie wie praktycznie nic o historii swoje kraju, przeciętny turysta lub emigrant prawdopodobnie jeszcze mniej. Częściowo jest to reakcja na retorykę nacjonalistyczną, która przenikała belgijską historię, częściowo reakcja na historię narodową w ogóle, częściowo skutek niechęci do historia nauczanej w szkołach. Krytykujący nową wystawę twierdzą, że jest ona przykładem nadmiernych ambicji. W kolejnych latach muzeum podjęło działania, szczególnie edukacyjne (scenariusze lekcji, warsztaty, międzynarodowe projekty), by informować o kolonialnej przeszłości Belgii i tłumaczyć współczesne dziedzictwo, wpisując je w szerszy kontekst.
W dniu 18 czerwca 2021 belgijski rząd zatwierdził plan restytucji dóbr kultury do Demokratycznej Republiki Konga zrabowanych w latach 1885–1960 i przechowywanych w zbiorach publicznych w Belgii (głównie w Królewskim Muzeum Afryki Środkowej w Tervuren). Współpraca między rządami Belgii i Demokratycznej Republiki Konga ma obejmować fizyczny zwrot dóbr kultury, ich konserwację, badania, inwentaryzację, jak również wsparcie instytucji belgijskich w tworzeniu przestrzeni do przechowywanie eksponatów w nowym muzeum narodowym otwartym w Kinszasie w 2019. Restytucja rozpocząć się ma ciągu 3 lat. Rządowa decyzja jest skutkiem raportu opublikowanego 2 czerwca 2021, a przygotowanego przez niezależny zespół naukowców. Wezwano w nim belgijski rząd do stworzenia neutralnej komisji oceniającej wnioski restytucyjne, niezależnego instytutu do badań nad pochodzeniem obiektów oraz uchwalenia nowych przepisów ułatwiających zwroty.
W Muzeum Nauk Przyrodniczych w Brukseli przechowywane są fizyczne szczątki 297 Kongijczyków. Znajduje się tam również czaszka Lusinga Iwa Ng'ombe, kongijskiego wodza z regionu Tabwa. Jego ziemie zostały ograbione na rozkaz gen. Emile'a Stormsa, który do niedawna uważany był w Belgii za bohatera. Lusinga Iwa Ng'ombe został zastrzelony w 1884, a jego odcięta głowa została przywieziona do Belgii.
W grudniu 2018 Królewskie Muzeum Afryki Środkowej zostało ponownie otwarte po pięcioletnim remoncie. Nowa narracja muzealna próbuje pokazać belgijską historię kolonialną i okoliczności, w jakich do placówki trafiły zwierzęta, okazy geologiczne oraz sztuka afrykańska.
W 2020 z okazji 60. rocznicy niepodległości Demokratycznej Republiki Konga król Belgii Filip I w liście do prezydenta Félixa Tshisekedi wyraził „najgłębsze ubolewanie z powodu ran przeszłości”. Było to pierwsze publiczne przyznanie się przedstawiciela belgijskiej rodziny panującej do grzechów kolonizacji. Jednak list został odczytany jako częściowe uznanie kolonialnych okrucieństw Belgii, zaaranżowanych przez pradziadka króla, czyli Leopolda II. Belgijski władca nie nazwał wprost czynów przodka, którego kolonialna machina doprowadziła do śmierci 10 milionów Kongijczyków oraz masowego wyzysku zarówno narodu, jak i ziemi kongijskiej. Według El Mehdi Ait Oukhzame częściowe przeprosiny króla odzwierciedlają ambiwalentne stanowisko Belgii do kolonialnej przeszłości. Rezonują też z podejściem administracji Królewskiego Muzeum Afryki Środkowej do dekolonizacji kolekcji. Pomimo pięcioletniego programu przebudowy, w który zainwestowano ponad 73 miliony dolarów, wielu krytyków nie było zadowolonych z efektu końcowego, który zaprezentowano w 2018. Badaczka Vicky Van Bockhaven stwierdziła: „Scenografia jest mało spójna, a ton narracji momentami autorefleksyjny i krytyczny, innym razem odbiegający od przyznania się do nadużyć w kolonialnej przeszłości”. Niemniej muzeum podejmuje pewne kroki w kierunku dekolonizacji: wystawia dzieła sztuki stworzone przez belgijskich artystów pochodzenia afrykańskiego, zleca projekty afrykańskim artystom i działaczom diaspory.
Artyści we współpracy z instytucjami podejmują inicjatywy skłaniające do refleksji o kolonializmie i jego obecności w przestrzeniach muzealnych. W 2019 Grace Ndiritu, artystka z Londynu, zorganizowała w Królewskim Muzeum Afryki Środkowej performance pt. "Healing the Museum". Uczestniczyło w nim około 30 osób, w tym zwiedzający muzeum. Artystka oparła warsztat na technikach szamańskich, medytacji i leczniczej jodze. Osoby zostały poproszone o zdjęcie butów i zajęcie miejsc na podłodze, zamknięcie oczu i próbę wyczucia obecności eksponatów w gablotach, refleksji nad tym, czy i co mówią. Warsztat był częścią projektu "Alles vergeht, außer der Vergangenheit" ("Wszystko przemija oprócz przeszłości") prowadzonego przez Goethe-Institut.
W parlamencie belgijskim działa specjalna komisja parlamentarna zajmująca się historią belgijskiego kolonializmu w Kongu, Rwandzie i Burundi.
Brazylia.
Museu Paulista w São Paulo, choć powstało w 1895 jako muzeum historii naturalnej szczególnie uwzględniające historię i niepodległość Brazylii oraz stanu São Paulo, pomija dyskryminację rdzennego plemienia Kaingang przez nierdzennych mieszkańców. Opisy obiektów związanych z plemieniem, a znajdujących się w zbiorach muzeum, są szczątkowe (albo kompletnie błędne) i pozbawione kontekstu kolonialnego. Narracja na wystawach wzmacnia negatywny wizerunek ludu Kaingang. Plemienny szaman Dirce Jorge Lipu Pereira, omawiając eksponowanie szczątków ludzkich na wystawach, wskazuje na brak szacunku dla przodków. Podjęto jednak działania mające na celu lepszy opis obiektów – porównano zbiory muzeum z artefaktami w innych placówkach, także poza Brazylią, oraz włączono przedstawicielstwo plemienia Kaingang do nowej kontekstualizacji przedmiotów.
Od czasów ponownej demokratyzacji Brazylii w latach 80. XX wieku oraz wyczerpania narracji o homogenicznej brazylijskiej tożsamości opartej o pokojowo współistniejące społeczności (rdzenną, białą i afrykańską) muzea specjalistyczne i inne instytucje kultury podejmują debaty tożsamościowe. Ostatnie wielkoformatowe wystawy zbiorowe proponują wznowienie dyskusji na temat tożsamości i uznania podmiotowości inny niż hegemoniczny, zachodni. Wystawa "Histórias Mestiças" w 2014 w Tomie Ohtake Institute w São Paulo badała formowanie się społeczeństwa brazylijskiego poprzez badanie narracji i bohaterów historii, a także demontaż hierarchii i kategorii narzuconych sztuce i artefaktom. Zaprezentowano około 400 prac z 80 krajowych i międzynarodowych kolekcji dzieł sztuki i materiałów kultury od XVI wieku do czasów współczesnych. Podczas gdy wystawy w Afro-Brasil Museum powstałym w 2004 w São Paulo, kierowanym przez Emanoel Araújo, koncentrowały się na doświadczeniu czarnych i ich reprezentacji w sztuce brazylijskiej, wystawa w Tomie Ohtake Institute rozszerzyła zakres tematyczny ekspozycji, włączając dorobek rdzennej ludności Brazylii wraz z reprezentacją rdzennej ludności w sztuce zachodniej. Kuratorzy zastosowali nowatorskie podejście metodologiczne poprzez tzw. „tarcia” między poglądami, podmiotowościami i narracjami. Tarcia powstały przez usunięcie kryteriów chronologicznych i geograficznych w obrębie siedmiu grup tematycznych. Kuratorzy przedstawili krytyczne spojrzenie na ideę kraju opartego o pokojowe współżycie ras. Krytycy wystawy zarzucali jej, że pozycjonowanie rdzennej kultury materialnej obok zachodnich dzieł sztuki, mające na celu komunikację różnorodności kulturowej, utrwala milczenie nad rzeczywistością, z jakimi borykają się rdzenne społeczności w Brazylii. Dlatego lepiej oceniana jest inicjatywa z 2019, kiedy wystawę "Histórias Afro-Atlânticas" zaprezentowano jednocześnie w São Paulo Museum of Art i Tomie Ohtake Institute. Wystawie towarzyszył roczny program indywidualnych pokazów i sympozjów. Zaprezentowano 450 dzieł 200 artystów od XVI do XXI wieku. Kuratorzy skupili się na eksploracji doświadczeń czarnych i czarnej diaspory od czasu handlu niewolnikami po współczesność, ale w kontekście pozabrazylijskim. Dokonano wizualnych powiązań z innymi byłymi koloniami, zwłaszcza Jamajką, wypożyczając prace z jamajskich galerii i muzeów. Projekt ten rozwijał dyskusje na temat tożsamości i uznania alternatywnych podmiotowości innych niż hegemoniczny zachodni punkt widzenia. Wystawa była pokazywana w głównych miastach Brazylii. Dyskusji poddano pojęcia takie jak „Brazylia”, „Brazylijczyk” i „brazylijskość”. W katalogu wystawy zestawiono artystki i artystów z różnych grup etnicznych i regionów Brazylii. Współcześnie w Brazylii kwestionowanie ustalonych narracji poprzez wystawy eksplorujące treści tożsamościowe, a nawet oparte różnorodności, jest popularne.
Od brazylijskich muzeów, na mocy polityki muzealnej (2003) i statutu muzeów (2009), wymaga się wprowadzenia w życie partycypacyjnego i społecznie zaangażowanego dyskursu. Ideę tę udało się zrealizować w 2015 w Itaipu Archaeology Museum w Niterói. Otwarto wówczas wystawę "Faces of Itaipu: Expressions of the past through the lenses of Ruy Lopes", która została przygotowana na podstawie archiwalnych zdjęć we współpracy kuratorów ze społecznością rybackiej wioski Itaipu. Konsultacje z rybakami z Itaipu na etapie przygotowania wystawy pozwoliły na włączenie do ekspozycji ich rodzinnych zdjęć, dzięki czemu narracja wizualna nie była prowadzona jedynie z punktu widzenia zewnętrznego obserwatora, fotografa, a każda osoba, która uczestniczyła w procesie kuratorskim, miała na nią wpływ. Pozwoliło to wzmocnić poczucie osób z Itaipu do prawa do udziału w oficjalnej historii Brazylii. Dzięki temu muzeum przestało być zewnętrzną placówką, która, niejako z pozycji białego zbawcy wspiera społeczność rybacką w walce o legitymizację ich kultury w kontrze do rozwijającego się „postępu”, m.in. w postaci zapory, co robiła od lat 70. XX w. Stała się przestrzenią dyskusji, opowieści współtworzonej przez społeczność, w której funkcjonuje. Od 1987 wieś i jej kultura rybacka znajduje się na liście dziedzictwa kulturowego Brazylii. 
W 2015 Rio de Janeiro powstało Muzeum Jutra – muzeum nauki i technologii zbudowane w regionie portowym w ramach projektu rewitalizacji miasta pt. Porto Maravilha. Muzeum podaje się za miejsce „odkrywania, wyobrażania sobie i wymyślania wszelkich możliwości konstruowania przyszłości. To eksperymentalne muzeum, w którym treść jest prezentowana poprzez narrację, która łączy dokładność nauki z ekspresją sztuki, wykorzystując technologię jako wsparcie w środowiskach interaktywnych oraz urządzeniach audiowizualnych i grach”. Lokalizacja wywołała wiele sporów między instytucjami i kolektywami działającymi w mieście. Miejscowi byli poruszeni alokacją zasobów i przymusowym wysiedlaniem mieszkańców z powodu rewitalizacji portu. Reakcję, i to ze strony czarnych pracowników placówki, wywołała stała ekspozycja. Dotyczy pięciu obszarów tematycznych: pochodzenia wszechświata, życia na Ziemi, nadejścia antropocenu, globalnych trendów i zrównoważonej przyszłości. Na wystawie nie wybrzmiewa rola miasta w świecie atlantyckim, brak też informacji o Małej Afryce, części miasta, w której ulokowano budynek, a która jest ostoją afrobrazylijskiej historii, kultury i tożsamości. W odpowiedzi w 2016 pracownicy muzeum identyfikujący się jako czas z okazji Dnia Świadomości Czarnych, obchodzonego w Brazylii 20 listopada, zorganizowali seminarium "Evidence of Black Cultures." Pod wpływem programu muzeum powołało Comissão de Matriz Africana, komitet złożony z kuratorów, pracowników, członków ruchu Czarnych w Rio oraz przedstawicieli lokalnych organizacji, w tym New Blacks Instytut i grupy afoxé Filhos de Gandhi. Komisja organizuje działania, które podkreślają rzeczywistość społeczną, wkład, kulturę i tożsamość Afryki, Afrykanów i Afrobrazylijczyków, ze szczególnym uwzględnieniem kontekstu portu miejskiego. Komisja zachęciła pracowników muzeum, aby w swojej praktyce pedagogicznej korzystali z afrobrazylijskich wspomnień, tożsamości i doświadczeń. W rezultacie niektórzy kuratorzy i edukatorzy zorganizowali warsztaty i wycieczki z przewodnikiem do miejsc pamięci ważnych dla afrobrazylijskiej diaspory w Rio. Te działania zostały oparte na przemyśleniu konfiguracji społeczno-przestrzennej Małej Afryki.
Czechy.
Żadne muzeum w Czechach nie było przedmiotem zainteresowań ruchu dekolonizacyjnego, choć w wielu placówkach w Pradze i mniejszych miastach znajdują się znaczące zbiory artefaktów z Azji, Afryki i rdzennych Amerykanów (Muzeum Kultur Azji, Afryki i Ameryki w Pradze, Dział Sztuki Azjatyckiej w Galerii Narodowej, Muzeum Sztuki Dekoracyjnej w Pradze, Morawskie Muzeum Przemysłu w Brnie, muzea regionalne w Libercu, Opawie, Pilźnie i Czeskich Budziejowicach). Nie zostały zgromadzone w wyniku kolonialnego podboju lub zawłaszczenia, a zostały skompilowane w ramach systemu europejskiego kolonializmu. Impuls do tych działań pochodził z Wiednia i Wielkiej Brytanii.
Egipt.
W 2009 władze Egiptu zażądały od Francji zwrotu fragmentów malowideł ściennych z grobowca niedaleko Luksoru przechowywanych w Luwrze. Początkowo dyrekcja muzeum stała na stanowisku, że zakupiła obiekt w dobrej wierze 20 lat po jego skradzeniu. Ostatecznie malowidła wróciły do Egiptu. W 2010 Egipt stanął na czele koalicji 25 państw, które upominają się o zwrot tego, co zagrabili Europejczycy.
Kiedy Niemcy w 2015 nie zareagowały na prośbę rządu Egiptu o wypożyczenie popiersia Nefertiti z Neues Museum, egipsko-niemiecki duet artystyczny (Nora Al-Badri i Jana Nikolai Nelles) nielegalnie zeskanował rzeźbę w muzeum. Na tej podstawie powstał model, który wydrukowano na drukarce 3D. Pokazano go na Off-Biennale w Egipcie w 2015.
W 2019 archeolog Zahi Hawass, były wieloletni egipski minister dziedzictwa narodowego, rozpoczął działania na rzecz odzyskanie narodowego dziedzictwa. Nawoływał, by np. popiersie Nefertiti, kamień z Rosetty oraz sufit z Dendery ze znakami zodiaku wróciły do Egiptu. Odwoływał się do sytuacji z 2007, kiedy poprosił o wypożyczenie tych obiektów na wystawę główną nowego muzeum w Kairze, ale Muzeum Brytyjskie, Muzeum Luwru oraz Państwowe Muzeum w Berlinie odrzuciły prośbę. Argumentem było m.in. to, że polityczna niestabilność uniemożliwia lub utrudnia zwrot obiektów do ich oryginalnego miejsca pochodzenia. Faktycznie w 2011 w czasie egipskiej rewolucji obrabowano Muzeum Narodowe w Kairze. Jednak według raportu Sarr i Savoy także restytucja obiektów muzealnych do krajów stabilnie politycznie jest blokowana.
Francja.
W dniu 28 listopada 2017 prezydent Francji Emmanuel Macron podczas przemówienia na uniwersytecie w Wagadugu w Burkina Faso stwierdził: "Poczynając od dnia dzisiejszego, w przeciągu pięciu lat chcę rozpocząć proces czasowej lub też ostatecznej restytucji obiektów dziedzictwa afrykańskiego do Afryki". Przemówienie odbiło się szerokim echem i wzbudziło pozytywne reakcje na arenie międzynarodowej – interpretowano je jako przełom w dyskusji na temat restytucji zbiorów pozaeuropejskich, przełamanie stanu impasu. Parę miesięcy wcześniej, w Algierii, Macron przyznał: "kolonizacja była istotną częścią historii Francji. Była ona zbrodnią, zbrodnią przeciwko ludzkości, przykładem prawdziwego barbarzyństwa".
W opublikowanym jesienią 2018 raporcie Felwine Sarr i Bénédicte Savoy podali informację, że we Francji znajduje się ok. 90 tys. dzieł sztuki z Afryki. Przez 2 lata francuski parlament przegłosował zwrot tylko 27 obiektów. Do października 2020 do kraju pochodzenia wróciła tylko tradycyjna senegalska broń – szabla Omara Saidou Talla, zdobyta jako trofeum wojenne w 1893, przekazana muzeum w Dakarze.
Zniecierpliwieni procesem przedstawiciele rdzennych społeczności podejmują indywidualne działania. W 2020 kongijski aktywista Mwazulu Diyabanza usiłował ukraść z Muzeum du quai Branly XIX-wieczny drewniany słup grobowy z Czadu lub Sudanu, podczas gdy współpracują z nim człowiek filmował przemówienie Diyabanzy potępiające francuskie grabieże kulturalne w epoce kolonialnej i transmitował je na żywo na Facebooku. W kolejnym miesiącu w Marsylii Diyabanza skonfiskował artefakt z Muzeum Sztuki Afrykańskiej, Oceanicznej i Rdzennych Amerykanów. Akt był transmitowany na żywo. Ochrona zatrzymała mężczyznę. Diyabanza, rzecznik ruchu panafrykańskiego, który domaga się reparacji za kolonializm, niewolnictwo i kulturowe wywłaszczenie, 30 września 2020 został postawiony przez sądem w Paryżu. On i czterej jego współpracownicy zostali oskarżeni o usiłowanie kradzieży. Diyabanza mówił: „Fakt, że musiałem zapłacić własne pieniądze, aby zobaczyć, co zostało odebrane siłą, to dziedzictwo, które należało do domu, z którego pochodzę – wpłynął na to, że podjąłem decyzję o działaniu”. Nakazano mu zapłacić Luwrowi 5000 euro i odroczono karę więzienia. Trzecia akcja, również transmitowana na Facebooku, polegała na zabraniu kongijskiego pomnika pogrzebowego z Muzeum Afryki w holenderskim Berg en Dal. Strażnicy muzealni udaremnili działanie. W styczniu 2021 został skazany na dwa miesiące więzienia w zawieszeniu i grzywnę w wysokości 250 euro, w tym dwa lata w zawieszeniu. Dwie kobiety, które sfilmowały to wydarzenie, i dwóch mężczyzn, którzy pomagali Diyabanzie w usuwaniu obiektu, zostali ukarani grzywną w wysokości 100 euro i skazani na miesiąc więzienia w zawieszeniu i dwa lata w zawieszeniu. Całej piątce zakazano wstępu do muzeum w Berg en Dal na 3 lata.
Hiszpania.
Przed Muzeum Ameryki w Madrycie znajduje się pomnik przedstawiający jeźdźca, który ratuje kobietę z ziemi, czyli Hiszpanię ewangelizującą Amerykę. Instytucja nie podjęła działań celu dekolonizacji placówki, w której przechowywana jest niewielka część z 25 tys. cennych dzieł przywiezionych z Ameryki. Muzeum ma najważniejszą kolekcja amerykańskiej historii i archeologii w Europie. Powstało w 1965. Otworzył je Francisco Franco, by wychwalać ewangelizację Ameryki, bronić tożsamości latynoskiej i wychwalać hiszpański kolonializm. Także Narodowe Muzeum Antropologiczne przechowuje zbiory z Gwinei i innych kolonii afrykańskich lub azjatyckich.
Do 2000 w „Muzeum Dardera” w katalońskim mieście Banyoles prezentowano wypchaną postać z włócznią i tarczą. Człowiek został obdarty ze skóry i wypchany po zbezczeszczeniu w 1830 jego grobu w pobliżu Kapsztadu. Dyrekcja muzeum długo nie podejmowała refleksji na temat konieczności pochówku tzw. Buszmena z Banyoles. Wrócił do Gaborone, gdzie został uroczyście pochowany na koszt rządu Bostwany.
W 2012 Muzeum Narodowe Centrum Sztuki Królowej Zofii w Madrycie powołało grupę badawczą pod nazwą "Península. Procesos coloniales y prácticas artísticas y curatoriales", aby przygotować analizę roli Półwyspu Iberyjskiego w procesach kolonialnych, zwiększyć widoczność reprezentacji i narracji z różnych przeszłych i obecnych sfer instytucjonalnych, a także uwzględnić odpowiedzi artystów, kuratorów i badaczy na problemy wynikające z tych narracji. W 2014 w Barcelona Museum of Contemporary Art zorganizowano seminarium pod hasłem „Dekolonizacja muzeum”.
W 2017 kolumbijski Trybunał Konstytucyjny zmusił kolumbijski rząd do zażądania od Hiszpanii zwrotu skarbu Quimbaya, jednego z najważniejszych artefaktów w madryckim Muzeum Ameryki, prezentu od prezydenta Carlosa Holguína dla królowej Marii Krystyny w 1893. Prezydent Kolumbii bez konsultacji z parlamentem zdecydował o przekazaniu skarbu Hiszpanii, stąd kolumbijski Trybunał Konstytucyjny uważa, że darowizna jest nieważna i własność należy zgłosić w Hiszpanii.
W 2018 Georg T.A. Krizmanics z Uniwersytetu Complutense w Madrycie opublikował książkę "The Museum of America: an instrument for Spanish Foreign Policy?". Zwraca w niej uwagę, że „jedynym uzasadnieniem istnienia Muzeum Ameryki byłoby stworzenie refleksji nad kolonialną przeszłością Hiszpanii w obu Amerykach”. Uważa że dekolonizacja muzeum rozpoczęłaby refleksję, która wzmocniłaby demokratyczny rozwój społeczeństw zjednoczonych i rozdzielonych przez wspólną trudną kolonialną przeszłość.
W 2022 Fernando Sáez de Lara, dyrektor Narodowego Muzeum Antropologicznego, stwierdził, że rozpoczęto proces dekolonizacji zbiorów państwowych hiszpańskich muzeów. Nowy kierunek działań wyznaczyło Ministerstwa Kultury. Stwierdzeniem de Lary zaskoczona była dyrekcja hiszpańskich muzeów, które nie otrzymały wcześniej żadnego zawiadomienia w sprawie dekolonizacji kolekcji.
Holandia.
We wrześniu 2017 Van Abbemuseum w Eindhoven zgromadziło naukowców, kuratorów i dyrektorów instytucji artystycznych wokół wystawy "Collections in Transition: Decolonising, Demodernising and Decentralising?""."
W 2021 holenderski rząd zapowiedział bezwarunkowy zwrot wszystkich obiektów ukradzionych z dawnych kolonii, a współcześnie przechowywanych w zbiorach muzealnych. Na wstępnej liście umieszczono ponad 100 tys. eksponatów. Władze przyjęły rekomendacje Holenderskiej Rady Kultury, która wraz grupą ekspertów działa pod kierunkiem urodzonej w Surinamie prawniczki i aktywistki Lilian Gonçalves-Ho Kang You. W październiku 2020 rada opublikowała raport opisujący proces restytucji zabytków kultury skolonizowanych społeczności z terytorium byłych holenderskich kolonii (m.in. Indonezja, Surinam, RPA, Wybrzeże Kości Słoniowej, część Antyli). Artefakty mają być zwracane bezwarunkowo, jeśli kraj pochodzenia upomni się o nie. Zapowiedziano, że muzea stworzą ogólnodostępne bazy eksponatów. Jeśli obiekty pochodzą z terytoriów skolonizowanych przez inne państwa, a znajdują się w kolekcjach holenderskich muzeów, zwrot będzie prowadzony na podstawie negocjacji.
O raporcie i jego rekomendacjach w sprawie restytucji dóbr pozytywnie wypowiedzieli się Taco Dibbits, dyrektor Rijksmuseum, oraz Stijn Schoonderwoerd, dyrektor etnograficznego Muzeum Tropików w Amsterdamie. Muzeum to jest jedną z europejskich placówek, która podjęła najbardziej radykalne kroki w celu dekolonizacji. W grudniu 2020 Holenderskie Narodowe Muzeum Kultur Świata (Nationaal Museum van Wereldculturen, w którego skład wchodzi Muzeum Tropików, Muzeum Afryki i Muzeum Etnograficzne w Lejdzie) przeznaczyło na zwrot zrabowanych z kolonii przedmiotów 4,5 mln euro. Współpracuje w tym względzie z Narodowym Muzeum Indonezji. Publiczna reakcja na nową politykę holenderskiej placówki była pozytywna. W 2019 w muzeum po raz pierwszy zatrudniono na pełen etat dwóch niebiałych badaczy. Muzeum należy do Grupy Dialogu Beninu, powstałej w 2007 i obejmującej europejskie muzea, które mają w zbiorach artefakty z Beninu zrabowane przez wojska brytyjskie w 1897. Holenderską debatę na temat restytucji artefaktów z epoki kolonialnej przyśpieszyła praca doktorska naukowca Josa van Beurdena opublikowana w języku angielskim jako "Treasures in Trusted Hands: Negotiating the Future of Colonial Cultural Objects" (2016).
Refleksję dekolonialną podejmują artyści. W latach 2009–2010 w Van Abbemuseum w Eindhoven prezentowano instalację amerykańsko-irackiego artysty Michaela Rakowitza. Praca pt. The Invisible Enemy Should Not Exist koncentruje się na grabieży artefaktów z Muzeum Iraku w Bagdadzie po amerykańskiej inwazji w kwietniu 2003. Około 15 tys. obiektów, z których najstarszy pochodzi z około 4000 p.p.e., zostało zniszczonych lub skradzionych i sprzedanych na czarnym rynku. Instalacja składa się z rekonstrukcji zaginionych obiektów z papier mâché (opakowania żywności bliskowschodniej i lokalne arabskie gazety). Rakowitz, korzystając z uniwersyteckiej bazy danych w Chicago i strony internetowej Interpolu, wraz z zespołem asystenckim stworzył kopie obiektów. Artefakty umieścił na długim stole o formie zbliżonej do babilońskiej drogi procesyjnej prowadzącej do Bramy Isztar. Tym samym instalacji Rakowitza łączy grabież z 2003 z historią z początku XX wieku, opowiedzianą w wiszące na ścianach zdjęciach umieszczonych w ramkach. Podczas wykopalisk w 1902 niemiecki archeolog Robert Koldewey odkrył Bramę Isztar i przetransportował ją do Berlina, gdzie jest jedną z głównych atrakcji Muzeum Pergamońskiego. Trzecim elementem pracy jest historia Donny'ego George'a Youkhanna, który był dyrektorem muzeum w Bagdadzie w 2003, a jednocześnie członkiem zespołu o nazwie 99% coverującego piosenki brytyjskiego zespołu Deep Purple. Częścią instalacji jest zapętlona piosenka „Smoke On The Water” z 1972. Popularność muzyki zachodniej zestawiona jest ze wspomnieniem całkowitego amerykańskiego embargo na produkty z Iraku. Praca Rakowitza dotyka tematu migracji dóbr w czasach kolonialnych i postkolonialnych, w których tożsamość jest tworzona i niszczona poprzez władzę, prawo i systemy wartości. Poprzez odtworzenie utraconych obiektów z bezwartościowych opakowań i gazet, korzystając z różnych nowoczesnych systemów informatycznych, artysta przeniósł je do dyskursu sztuki współczesnej, gdzie świadczą o kompleksie wymiany między różnymi kulturami w zglobalizowanym świecie.
W Stedelijk Museum zbadano, czy kolekcja placówki „odzwierciedla geopolityczną rzeczywistość świata”. Okazało się, że reprezentacja „sztuki spoza Europy (zwłaszcza Europy Zachodniej) i Ameryki Północnej (tj. Stanów Zjednoczonych) jest marginalna. Jelle Bouwhis, kurator wystawy "How Far How Near – The World in the Stedelijk" (2014–2015), przeanalizował historię wystaw w muzeum od lat 30. XX wieku, na których prezentowano sztukę niezachodnią. Zauważył wpływ soft power na muzeum, czyli realizację możliwości sztuki współczesnej do „reprezentowania ostatecznego pojęcia wolności i kultywowania form wykluczenia (umotywowanego geograficznie)”. Dlatego np. wystawy artystów z Ameryki Południowej można było zorganizować w placówce, ale bez „kontynuacji, po prostu dlatego, że prezentowane prace trudno było dopasować do paradygmatu sztuki nowoczesnej”. Na przełomie XIX i XX wieku w Stedelijk Museum przyjęto długoterminowe programy, takie jak "Project 1975: Contemporary Art and the Postcolonial Unconscious" lub "Global Collaborations" , które miały na celu rozwijanie partnerstwa z instytucjami sztuki w Afryce, na Bliskim Wschodzie i Azji Południowej poprzez wystawy, rezydencje, wymiany i współpracę. Muzeum zaczęło kupować dzieła sztuki wyprodukowane (lub wybrane) na wystawy odbywające się w ramach programów, tworząc kolekcję, która dokładniej odzwierciedlała dążenie muzeum do włączenia sztuki spoza Zachodu.
Kanada.
Dwie krytykowane i kontrowersyjne wystawy, "The Spirit Sings" (1988) i "Into the Heart of Africa" (1989), wciąż mocno ciążą na kanadyjskiej świadomości muzealnej. Działalność muzeów w Kanadzie została wpisana w ramy wyrażone w raporcie z 1992 w sprawie muzeów i rdzennej ludności. Jednak raport nie został w pełni przyjęty, nie jest prawnie wiążący i stoi w sprzeczności z ustawą o ochronie i repatriacji grobów rdzennych Amerykanów obowiązującą w Stanach Zjednoczonych. Raport grupy zadaniowej zaleca więc „partnerstwo” z rdzennymi ludami w praktyce muzealnej. Wyzwaniem w Kanadzie jest to, że zarówno kolekcje muzealne prezentują obiekty zabrane rdzennym ludom, jak też budynki muzealne stoją na ziemi skradzionej jej pierwotnym mieszkańcom przez białych kolonizatorów. Odwołując się do zaproponowanego „partnerstwa”, Muzeum Vancouver, które powstało na ziemi zabranej rdzennym Amerykanom, „współpracowało” ze wszystkimi Pierwszymi Narodami (ḵwx̱wú7mesh – Squamish, xʷməθkʷəy̓əm – Musqueam oraz sel̓íl̓witulh – Tsleil-Waututh) przy organizowaniu wystawy. Rdzenna ludność zaangażowana była na wszystkich etapach prac (wybór tematu wystawy, pozyskiwanie grantów, wybór obiektów do ekspozycji, w tym wypożyczenie od rdzennej ludności ważnych dla niej przedmiotów, których muzeum nie miało, lub wykonanie kopii, pisanie tekstów i opisów muzealnych, praca w laboratorium konserwatorskim w celu przygotowania obiektów do ekspozycji, wybór metodologii ekspozycji, kolorów farb, formatu tekstu i druku, przygotowanie grafik wewnątrz sali wystawowej oraz otoczenia np. dźwięku). Wystawę otwarto w 2002. Przedstawiciele rdzennej ludności byli odpowiedzialni za programy szkolne towarzyszące ofercie muzealnej. Każdy z narodów wydelegował kuratora muzeum, który facylitował kolekcję, uczestniczył we wszystkich spotkaniach z kuratorami i stanowił łącznik między rdzennymi narodami a muzeum. Pełne „partnerstwo” utrudniały nieporozumienia między podmiotami debaty: przekazywanie środków finansowych prosto z rządu do rdzennej ludności, co wywołało krytykę dyrekcji muzeum, liczne opóźnienia w otwarciu wystawy, ciążąca na kadrze muzeum uprzejmość wobec starszych przedstawicieli rdzennej ludności przyjmująca m.in. formę zgody na ceremonie i degustacje jedzenia w muzeum, konflikty między trzema narodami oraz sama ceremonia otwarcia wystawy, w której muzeum miało ograniczoną rolę.
Większe placówki muzealne starają się zatrudniać osoby z rdzennych narodów jako kuratorów wystaw, by nie tylko naprawić krzywdy z przeszłości, ale też informować zwiedzających o cennej wiedzy, jaką rdzenni mieszkańcy Kanady wnoszą do publicznej debaty.
W lutym 2021 dyrektor Królewskiego Muzeum Kolumbii Brytyjskiej został zmuszony do rezygnacji ze stanowiska po rezygnacji kierownika działu zbiorów rdzennych mieszkańców i repatriacji (jednocześnie członka ludu Haida), który ujawnił kulturę rasizmu i dyskryminacji w placówce.
W 2022 National Gallery of Canada w ramach dążenia do lepszej reprezentacji rdzennej kultury zobowiązała się do zmiany wystaw i programów z perspektywy dekolonialnej. W lutym muzeum ogłosiło powstanie Departamentu Dekolonizacji, na czele którego stanęła Michelle LaVallee jako dyrektorka i Steven Loft jako wicedyrektor. Loft miał doświadczenie jako dyrektor ds. strategicznych inicjatyw na rzecz sztuki i kultury rdzennej oraz dyrektor programu "Creating, Knowing and Sharing: The Arts and Cultures of First Nations, Inuit and Métis Peoples", programu prowadzonego przez Kanadyjską Radę Sztuki. LaVallee przeszła do muzeum z Indigenous Art Centre at Crown-Indigenous Relations and Northern Affairs Canada, najstarszej i jedynej w kraju federalnej kolekcji dziedzictwa poświęconej sztuce rdzennej, której była dyrektorką. Umieszczanie na stanowiskach kierowniczych osób o rdzennym lub mieszanym pochodzeniu przynosi w Kanadzie pozytywne efekty. Wanda Nanibush, kuratorka Art Gallery of Ontario, pomogła muzeum znacznie powiększyć zbiory sztuki rdzennej ludności, a w The J.S. McLean Center for Indigenous and Canadian Art na ścianach dodano tłumaczenia tekstów na język Odżibwejów, jeden z najstarszych języków Ameryki Północnej. Podobne praktyki zaobserwowano w powstałym w 2014 Canadian Museum for Human Rights w Winnipeg. Działania te wpisują się w rekomendacje, które w 2022 podało Canadian Museums Association.
Działania związane z dekolonizacją muzeów podejmowane są oddolnie. W mieście Grand Falls-Windsor w Nowej Fundlandii i Labradorze istniało Muzeum Prowincji im. Mary March nazwane chrześcijańskim imieniem Demasduit, jednej z ostatnich przedstawicielek rdzennego plemienia Beothuków. W maju 2006 grupa uczennic i uczniów drugiej klasy, kierowana przez ucznia Conora O'Driscolla, pomogła zebrać ponad 500 podpisów pod petycją o zmianę nazwy muzeum, by uczcić imię Demasduit. W grudniu 2021 kierownictwo muzeum ogłosiło, że zmieni nazwę placówki.
Czasem dekolonizacja muzeów przyjmuje radykalne formy. W 2021 w Royal British Columbia Museum w Victorii zarządzono demontaż wystaw na trzecim piętrze, o tyle zastanawiający, że wprowadzony z dnia na dzień, bez podania planu, budżetu lub harmonogramu. Akcja wzbudziła sprzeciw nawet przedstawicielstwa ludów rdzennych. W 2019 po raz pierwszy władze miasta zasugerowały „modernizację” muzeum. Kadra muzeum prowadziła konsultacje z przedstawicielstwem rdzennej ludności. Raport końcowy, opublikowany w październiku 2019, nie zawierał jednak zaleceń zniszczenia wystaw. Rekomendowano odpowiednie podpisy pod eksponatami oraz nadanie podmiotowości ludziom przedstawionym na wystawach oraz uwzględnienie ich na równi z białymi osadnikami. Ministra turystyki Melanie Mark broniła usunięcia galerii, mówiąc, że rząd w ten sposób stosuje się do rekomendacji Komisji Prawdy i Pojednania. W raporcie końcowym z 2015 wspominała o muzeach, ale po to, by zalecić „krajowy przegląd polityki muzeów” i zwiększyć funduszy na reprezentację rdzennych mieszkańców w przestrzeniach muzealnych. To nie jedyny problem muzeum w Victorii. W 2020 przez muzeum przetoczyła się dyskusja na temat rasizmu, skutkująca zmianami kadrowymi.
Niemcy.
W 2002 duże muzea z Globalnej Północy, w tym Bayerisches Nationalmuseum w Monachium oraz Staatliche Museen zu Berlin (Stare Muzeum i Nowe Muzeum), uznały swoje kolonialne kolekcje za część „światowego dziedzictwa”. Uznano, że ponieważ przez tak długi czas muzea udostępniały swoje eksponaty międzynarodowej publiczności, ich kolekcje automatycznie stały się „światowym dziedzictwem” i własnością świata, ale tylko muzea mogą je odpowiednio chronić i prezentować. Stało to w sprzeczności z przysługującym jedynie Organizacji Narodów Zjednoczonych do spraw Oświaty, Nauki i Kultury (UNESCO) prawem do ogłaszania światowego dziedzictwa. Kenijski muzealnik George Abungu wskazał, że posunięcie muzeów Globalnej Północy to wyraz największych lęków społeczności muzealnej, imperialnej megalomanii i przejaw podejścia białego zbawcy. „Deklaracja o znaczeniu i wartości muzeów uniwersalnych” została zapomniana.
Po deklaracji Emmanuela Macrona (2017) debata o dekolonizacji muzeów w Niemczech nabrała rozpędu. Rząd niemiecki przeznaczył dwa miliony euro na badania nad pochodzeniem przedmiotów z „kontekstu kolonialnego”, finansując jednak głównie mniejsze projekty. W 2019 grupa antropologów, archeologów, artystów, historyków sztuki, historyków, prawników, filozofów, politologów, pisarzy i innych uczonych podpisała petycję wzywającą władze niemieckie do udostępnienia inwentarzy i archiwów gromadzących przedmioty zrabowane z afrykańskich kolonii. Sygnatariusze listu podkreślali, że każdy projekt artystyczny lub akademicki, każda międzynarodowa delegacja, musi kontaktować się z każdym niemieckim muzeum osobno i prosić o dostęp do informacji. Skutkiem jest niepotrzebne powielanie pracy, brak przejrzystości, odstraszanie od procesu, niepowodzenia. Krytykowali wymówki instytucji, które wskazywały na żmudne przetwarzanie danych i zakończenie projektów digitalizacyjnych. Dodatkowo w latach 2018–2021 grupa adwokacko-konsultingowa Deutscher Museumsbund (Niemieckie Stowarzyszenie Muzeów) opublikowała trzy serie wytycznych dla muzeów przechowujących obiekty pochodzenia kolonialnego.
W marcu 2019 niemiecki rząd ogłosił wytyczne zobowiązujące muzea, by weryfikowały zbiory i tworzyły cyfrowe ogólnodostępne katalogi muzealne. W środowisku muzealników w Niemczech bezwarunkowy zwrot eksponatów do dawnych kolonii nie znajduje poparcia. Stoją na stanowisku, że łatwiej jest wypożyczyć obiekty do kraju pochodzenia. Niemniej w 2019 ministrowie 16 landów niemieckich podpisali deklarację w sprawie zbiorów z okresu kolonialnego. W kwietniu do Australii odesłano 53 obiekty ze zbiorów instytucji kultury m.in. z Berlina, Monachium i Stuttgartu. W tym samym roku Kamienny Krzyż z Cape Cross i Biblia Witbooi zabrana podczas ludobójstwa Ovaherero i Nama w latach 1904–1908, gdy zamordowano około 100 tys. ludzi, zostały odesłane z muzeów w Berlinie i Stuttgarcie do Namibii. Część sceny politycznej jest przeciwna takim działaniom. Partia Alternative für Deutschland (AfD), która w wyborach federalnych w 2021 otrzymała 10,3 proc. głosów, wzięła czynny udział w debacie o restytucji zbiorów muzealnych, domagając się zaprzestania krytycznej rewizji niemieckiej historii kolonialnej w muzeach etnograficznych. Uważa dekolonizację muzeów etnograficznych za ideologię marksistowską. Mimo tego w 2022 niemiecki rząd zgodził się zwrócić około 1100 brązów benińskich (artefakty z mosiądzu i brązu zrabowane w 1897 podczas karnej ekspedycji wojskowej Brytyjczyków przeciwko Królestwie Beninu, później zakupione przez Niemcy). Jest to wynik działań m.in. urzędującej od 2021 jako ministra kultury i sztuki Claudii Roth, która, obejmując urząd, zobowiązując się do kontynuacji pracy poprzedniczki w zakresie dekolonizacji muzeów.
Praktyki dekolonizacyjne podejmują artyści, nierzadko w mniejszych muzeach, niepozbawionych jednak od kolonialnej narracji. W 2022 Museum für Völkerkunde w Lipsku częściowo ponownie otworzyło galerię główną po prawie rocznych pracach zmieniających ekspozycję. Była to część projektu "Reinventing Grassi", który obejmuje kwestie restytucji, dekolonizacji i naprawy narracji w oparciu o federalne środki finansowe. Centralną praktyką nowego podejścia kuratorskiego jest współpraca z artystami z Afryki i Europy. Kiedy ekspozycje zrabowanych z Beninu przedmiotów zniknęła, zwiedzający zobaczyli pracę nigeryjskiej artystki Emeki Ogboh At the Threshold – instalację, która wyświetla zdjęcia mosiężnych głów z Beninu. W instalacji zatytułowanej "Berge Versetzen", będącej efektem współpracy czołowych tanzańskich artystów Rehemy Chachage i Valerie Asiimwe Amani oraz niemieckiego kolektywu PARA, pojawia się opowieść o kradzieży bazaltu ze szczytu Kilimandżaro, której w 1889 dokonał Hans Meyer, bliski współpracownik Weule'a. Projekt wykorzystuje nieużywany od 2016 cokół po usuniętym decyzją dyrektorki muzeum popiersiu geografa i etnografa Karla Weule, który w 1906 poprowadził wyprawę do Tanganiki w celu stłumienia powstania Maji-Maji. Weule. Kolektyw PARA rozbił i sproszkował filar z porfiru, mieszając powstały pył z gliną, aby stworzyć 2000 replik kamienia z Kilimandżaro. Są one dostępne w sprzedaży online za 25 euro za sztukę w ramach finansowanej przez społeczność inicjatywy zakupu oryginału. Niektórzy członkowie grupy wspięli się na Zugspitze, najwyższą górę Niemiec, usunęli najwyższe sześć centymetrów szczytu i umieścili ziemię w tymczasowym magazynie w Grassi. Gest ten wyrażał krytykę roszczeń muzeum do własności zbiorów. Na nowej wystawie znalazła się też 15-minutowa instalacja dźwiękowa Chagage i Amani pt. "Avoid/Devoid", która odzwierciedla nieobecność rdzennych społeczności i wymazanie kolonialnego pochodzenia artefaktów w przestrzeni muzealnej. Głosy osób pozbawionych imion nawołujące babcie, matki, siostry i przyjaciółki zestawione są z rasistowskimi mikroagresjami i tradycyjną tanzańską piosenką dla dzieci, która ostrzega przed lwem, który zabija rodziny.
W dużych niemieckich placówkach muzealnych wciąż obecne są praktyki kolonialne. Cała kolekcja etnograficzna Humboldt Forum w Berlinie jest w całości pozaeuropejskie.. Mimo ostrej krytyki za zinstytucjonalizowaną kolonialność utrzymywaną w doborze kadry, podstawę PR muzeum stanowią atyrasistowskie hasła takie jak dialog, partnerstwo i dekolonizacja. Inny przykład nieudanych działań dekolonizacyjnych to wystawa "Beyond Compare: Art from Africa in the Bode-Museum" (2019) w Staatliche Museen zu Berlin. Wychodząc z narracji, że pozaeuropejskie dobra kultury nigdy nie były gorsze od europejskich arcydzieł, a mają taką samą wartość, zaprezentowano pary różnych obiektów z kolekcji z europejskiej i afrykańskiej. Szczególnie krytykowanym przykładem było zestawienie putta z brązu autorstwa Donatella z posągiem bogini Irhevbu lub księżniczki Edelejo z Królestwa Beninu, jednak bez wskazania autorstwa. Kuratorzy tłumaczyli decyzję tym, że posąg do niedawna był uważany za przedmiot gorszego sortu w kolekcji etnograficznej, a teraz został doceniony i pokazany w muzeum sztuki. Twierdzili, że rozwiązali problem dyskryminujących ekspozycji w muzeach etnograficznych. Niemniej ponowna klasyfikacja bogini Irhewbu lub księżniczki Edelejo jako dzieła sztuki nie pozwoliła na przekazanie publiczności muzealnej wiedzy o tym, co posąg znaczy dla swojej społeczności. Wystawy nie konsultował żaden nigeryjski muzealnik. Pominięto pytanie, dlaczego skarb znajduje się w niemieckim muzeum.
W 2018 na Uniwersytecie Technicznym w Berlinie odbyły się dwudniowe warsztaty poświęcone dekolonizacji muzeów. W maju 2021 powstał projekt „MuseumsLab”, część niemieckich działań na rzecz odnowy polityki kulturalnej między Europą a Afryką. Jest to forum edukacji dla dla młodych kadr europejskich i afrykańskich muzeów, domów wystawienniczych i instytucji kultury. Jest finansowany ze środków Ministerstwa Spraw Zagranicznych RFN i realizowany z Federalnym Ministerstwem ds. Współpracy Gospodarczej i Rozwoju oraz z Pełnomocnikiem rządu federalnego ds. kultury i mediów.
Norwegia.
W 2019 król Harald V i królowa Sonja podpisali porozumienie w sprawie zwrotu tysięcy artefaktów ludowi Rapa Nui na Wyspie Wielkanocnej.
W Norwegii dekolonizacja muzeów dotyczy również przywracania w muzealnej narracji reprezentacji Saamów. W 2017 Muzeum Sztuki Północnonorweskiej w Tromsø (Nordnorsk Kunstmuseum) zmieniło nazwę na Sámi Dáiddamuseax, wykonując pierwszy krok w procesie dekolonizacji, deinstytucjonalizacji i indygenizacji. Muzeum wystawiło kolekcję sztuki lapońskiej i użyło języka lapońskiego w tekstach wystawy oraz w oznakowaniu ekspozycji. Współpracowało ze społecznością Samów, by zbudować zaufanie i wspólną płaszczyznę dla projektu. Jednak w opinii dyrektora placówki Jérémie'ego Michaela McGowana, muzeum było „fikcyjną manifestacją niezrealizowanego jeszcze muzeum sztuki, które od dawna było pragnieniem sektora, rady nadzorczej i ogólnie społeczności artystycznej Saamów”. Muzeum kontynuuje dekolonizację, badając instytucję jako całość, dokonując przeglądu jej wizji i misji, polityki zatrudniania i personelu.
Polska.
Podległość Rosji, Prusom i Austro-Węgrom, której doświadczyło państwo polskie, a jednocześnie aspiracje budowy własnej państwowości związane w XIX i na początku XX wieku z językiem etnocentryzmu i etnonacjonalizmu stanowią podwójne i złożone dziedzictwo. Objawia się w kolekcjach muzealnych dostępnych w Polsce, w sposobie ich opisu i prezentacji. Wiara w „kolonialną niewinność” była ważnym aspektem narodowego samookreślenia wielu narodów Europy Środkowo-Wschodniej. Nakłada się na to dziedzictwo komunistyczne i to, co było poddane cenzurze lub nie. Sytuację polską komplikują rabunki wewnętrzne (wojenne depozyty, nacjonalizacja po 1945), zmiany granic po II wojnie światowej i ich skutki (np. restytucja dzieł sztuki z Gdańska lub Pomorza Zachodniego, obrazy przywiezione do Warszawy z Lubiąża). W polskich muzeach są eksponaty pochodzące z Niemiec, a znalezione po 1945 (np. Berlinka – biblioteka i zbiór rękopisów z kolekcji Pruskiej Biblioteki Państwowej, współcześnie w Bibliotece Jagiellońskiej).
Od 1945 Polska ubiegała się o zwrot obiektów zrabowanych w czasie II wojny światowej przez armię niemiecką i radziecką. Ich spis zaczął powstawać już we wrześniu 1939 i trafił do rządu RP na uchodźstwie. Na jego podstawie Karol Estreicher wydał w Londynie w 1944 publikację "Cultural Losses of Poland". MKiDN podaje, że w czasie II wojny światowej Polska straciła ok. 516 tys. dzieł sztuki. Dla polskiego kontekstu ważny jest wniosek z raportu Sarr i Savoy, zgodnie z którym restytucja jest akceptowana w przypadku rabunków dokonanych między państwami europejskimi. Jednak unilateralność działania prawa sprawia, że zasada akceptowalności restytucji nie obejmuje obszaru dawnych kolonii. Dlatego też w polskich muzeach brakuje problematyzacji zbiorów np. z Egiptu i Azji Mniejszej oraz dyskusji o restytucjach. Jest to ważne z powodu współczesnych procesów migracyjnych.
Niemniej status polskich zbiorów etnograficznych i archeologicznych pozyskanych z krajów pozaeuropejskich problematyzują artyści. W 2020 fotograf Witek Orski w Filharmonii Szczecińskiej zaprezentował projekt "White Balance" – próbę krytycznej analizy statusu zbiorów afrykańskich Muzeum Narodowego w Szczecinie. Sfotografował i powiększył wybrane obiekty. Zaprezentował zdjęcia w różnych kolorach, ale z powodu użycia specjalnego światła fotografie jawią się jako czarno-białe. W ten sposób pokazał, że „białość” Polaków i Polek jest względna i zależna od złożonej siatki porównań. Wyprowadzając narrację z koncepcji cięć zaproponowanej przez Ariellę Aïshę Azoulay Orski wnioskuje, że muzealne ekspozycje mają utwierdzać Polaków i Polki w poczuciu przynależenia do cywilizacji białych i rasowej wyższości nad pozaeuropejskimi państwami i kulturami. Ideę też wyraził w postaci makiety prymitywnej „afrykańskiej wioski”.
Dorota Michalska przyjrzała się Galerii Sztuki Starożytnej w Muzeum Narodowym w Warszawie, której przebudowę zakończono w styczniu 2020. Znajduje się w niej 1,8 tys. obiektów z Egiptu, Bliskiego Wschodu, Grecji i Rzymu. Jednak muzeum nie problematyzuje zbiorów pokazanych na ekspozycji. Brak odniesień do współczesnych debat na temat restytucji i informacji o problematycznym ze współczesnego punktu widzenia statusie niektórych obiektów. Badaczka stoi na stanowisku, że „efektowna oprawa wizualna zaprojektowana przez Nizio Design w specyficzny sposób służy „zaciemnieniu” tych kwestii”. W Galerii Sztuki Starożytnej umieszczono obiekty odkryte podczas wykopalisk prowadzonych przez polskich archeologów w Edfu (1937–1938), Myrmekjonie (lata 50. XX wieku), Tell Atrib (od lat 50. XX wieku) i Faras (1961–1964). Muzeum podaje: „Liczne obiekty pochodzą z polskich wykopalisk prowadzonych w czasach, gdy prawo pozwalało na pozyskanie części znalezisk odkrytych w toku prac archeologicznych”, czym podkreśla, że eksponaty nabyto zgodnie z prawem. Raport Sarr i Savoy podkreśla, że „ustanowione prawo regulujące handel dziełami sztuki było efektem kolonialnych zależności, które nieskutecznie chroniły dziedzictwo narodowe danego kraju. Status takich przedmiotów jest więc problematyczny. Sarr i Savoy kwestionują w swoim raporcie rzekomo neutralny status obiektów pozyskanych w misjach badawczych. Zaznaczają, że dyskurs naukowy służy jako narzędzie do neutralizacji spornej proweniencji obiektów. (...) Sarr i Savoy twierdzą, że państwa europejskie czerpały ogromne profity – zarówno kulturowe, jak i finansowe – z prowadzonych misji badawczych, które w żadnej mierze nie przekładały się na zyski dla lokalnej ludności”. Galeria Faras, udostępniona w Muzeum Narodowym w Warszawie w latach 60. XX wieku i ponownie otwarta w 2014, prezentuje znaleziska z katedry w Faras w Nubii odkryte przez zespół pod kierownictwem Kazimierza Michałowskiego. Tzw. kampania nubijska (1960–1970) była prowadzona pod egidą UNESCO. Sukces polskich uczonych sprawił, że uważano ich za innowatorów, doceniano na arenie międzynarodowej i taka narracja wybrzmiewa na wystawie. Jednak badania Lynn Meskell (2018) w archiwach UNESCO dowodzą, że w dokumentacji wyprawy wybrzmiewają inne opinie. W Galerii Faras nie znajdziemy narracji o negatywnych i kolonialnych aspektach kampanii nubijskiej.
Magdalena Wróblewska bada pochodzenie eksponatów w Państwowym Muzeum Etnograficznym w Warszawie. Jakub Gawkowski i Natalia Słaboń przyjrzeli się historii Muzeum Sztuki w Łodzi, by przypomnieć i odczytać wątki dotyczące szeroko rozumianej spuścizny kolonializmu. Zauważyli sieć historycznych symbolicznych relacji tworzoną przez opowieść prezentowaną przez dzieła sztuki w łódzkim muzeum prowadzącą do Hawany, społeczności Hosororo z Gujany i Santiago. Zauważyli, że „odzyskiwanie pamięci o relacjach, wydarzeniach i dziełach może służyć osłabianiu geograficznych i kulturowych granic”. Zwrócili uwagę na zimnowojenny kontekst, który utrudniał skupienie się na różnorodnych wizjach przyszłości w dekolonizującym się po II wojnie światowej świecie, oraz zawężenie perspektywy przyszłości, na którą wpłynęło ogłoszenie „końca historii”.
Niektóre polskie muzea prezentują obiekty z odpowiednim opisem, włączając postkolonialne narracje w celu lepszego zrozumienia znaczenia eksponatów dawniej i współcześnie. Wybrane placówki podejmują refleksję dekolonialną. Od listopada 2021 do września 2022 Muzeum Azji i Pacyfiku w Warszawie prezentowało wystawę "Muzeum? A po co?". Artefakty zaaranżowano w „potencjalnych” protomuzeach z okresu przednowoczesnego muzealnictwa (Gabinet starożytności, Galeria, Gabinet sztuki, Zbrojownia, Gabinet przyrodniczy i Skarbiec). Wystawa miała na celu wzbudzenie dyskusji na temat etyki eksponowania obiektów z Azji i Pacyfiku.
Dr. hab. Adam Kola, prof. UMK podaje, że rok 2000 uważany jest za początek polskiej myśli postkolonialnej. Stoi jednak na stanowisku, że szeroko rozumiany postkolonializm, który wpływał na rolę muzeów w tworzeniu narracji, funkcjonował w Polsce przed 1989. Myślenie w kategoriach postkolonialnych rozpoczęło się od Światowego Kongresu Intelektualistów w Obronie Pokoju we Wrocławiu w 1948. Jednak to kulturowe zjawisko zostało zapomniane.
W Polsce organizowane są spotkania, debaty i wykłady związane z tematem dekolonizacji placówek muzealnych i instytucji kultury. W roku akademickim 2021/2022 na Wydziale Artes Liberales Uniwersytetu Warszawskiego prowadzono fakultatywne zajęcia na temat dekolonizacji muzeów. Prowadzone są również projekty badawcze poświęcone dekolonizacji narracji muzealnych, organizowane są międzynarodowe konferencje naukowe.
Portugalia.
W Lizbonie organizowane są konferencje i spotkania poświęcone dekolonizacji muzeów i dzieleniu się praktykami z różnych państw. Są potrzebne, ponieważ, jak zauważa badaczka i kuratorka Elsa Peralta, demokratyzacja kraju po rewolucji goździków nie zatarła wizerunku Portugalii jako państwa imperialnego. Państwowa narracja nadal obraca się wokół Portugalii jako imperialnej siły morskiej i idei Portugalczyków „jako pokojowych, nierasistowskich, łagodniejszych kolonialistów oraz ich kultury jako uniwersalnej, hybrydowej, w pewnym sensie kreolskiej, wzbogaconej przez wieki kolonialnych kontaktów”. Stworzone przez reżim dyktatorski Antonio Salazara wystawy imperialne (w 1934 w Porto i 1940 w Lizbonie) przyczyniły się do wzmocnienia tej narracji jako narzędzia propagandy. Przez „żywy, animowany, dydaktyczny wyraz” polityki kolonialnej potwierdzały ideę imperium i zachęcały społeczeństwo do „cywilizowania rdzennej ludności”. Portugalski historyk Diogo Ramada Curto, analizując wystawę "Global Lisbon" w Museu Nacional de Arte Antiga w Lizbonie, potwierdził, że dominującą wizją polityczną w Portugalii jest podporządkowanie narracji historycznej wizji imperium. Widać to w muzealnictwie. W 2009 Belmonte powstało Muzeum Odkrywców (Museu dos Descobrimentos) skupiające się na kolonizacji Brazylii i jej pierwszym kolonizatorze, Pedro Álvaresie Cabralu, a w 2014 Muzeum Figur Woskowych Odkrywców w Lagos oraz Świat Odkryć w Porto. W 2010 ministra kultury Gabriela Canavilhas zapowiedziała powstanie nowego muzeum, które miano ulokować w klasztorze hieronimitów w Lizbonie z XVI wieku, który miał uczcić wyprawy kolonizatorskie Portugalii za panowania Manuela I. Architektura klasztoru jest pełna symboliki morskiej. Plan ulokowania placówki muzealnej w takim miejscu prowadził do wniosku o zamiarze podkreślenia czasów świetności imperium portugalskiego zamiast jego krytyki. W 2016 władze Lizbony ogłosiły planowane powstanie kolejnego muzeum „odkryć” w ramach planu rewitalizacji przestrzeni miejskiej.
W 2018 burmistrz Lizbony socjalista Fernando Medina zaprezentował listę zadań, które zrealizuje, jeśli zostanie ponownie wybrany. Planował zbudowanie Muzeum Odkrywców, jednak pomysł skrytykowano jako możliwą gloryfikację niewolnictwa i innych historycznych nadużyć. W kwietniu ponad 100 portugalskich i międzynarodowych naukowców i naukowczyń opublikowało list otwarty, w którym skrytykowało proponowaną nazwę placówki jako „przestarzałe, niepoprawne wyrażenie, pełne błędnych znaczeń”. List ukazał się w tygodniku „Expresso” i wywołał medialną dyskusję na temat nazwy placówki i zasadności jej powstania. Władze miejskie nie odniosły się do debaty.
Rosja.
W poradzieckiej przestrzeni problem dekolonizacji muzeów nie zyskał jeszcze odpowiedniej uwagi, ze względów politycznych brakuje dyskursu post- i dekolonialnego. Większość kuratorów, którzy akcentują autorefleksję w praktyce muzealnej, robi to w sposób postmodernistyczny, ignorując lub zniekształcając kolonialny aspekt sprawy. Zapożyczone postmodernistyczne gesty stają się zdelokalizowanymi, odręcznymi dekonstrukcjami, a rzeczywista geopolityka wiedzy i percepcji artystów, kuratorów i instytucji jest ignorowana lub tłumiona. Wystawa "Dictionary of the Caucasus. The Land and the People", której kuratorką była Olga Sosnina (Tsaritsyno Palace w Moskwie, 2012), choć miała przyjąć konceptualistyczne narzędzia do radzenia sobie z kategoriami etnograficznymi w odświeżający sposób, powtórzyła punkt widzenia rosyjskich kolonialistów Kaukazu w postaci zbioru rosyjskich/sowieckich stereotypów. „Słowa” umieszczone w muzealnym słowniku nie pochodziły z języka rdzennych mieszkańców Kaukazu, którzy pozostali milczącym obiektem badań kuratorki. Zbagatelizowano znaczenie lokalizacji wystawy w pałacu, w którym zdecydowano o rosyjskiej kolonizacji Kaukazu i ludobójstwie Czerkiesów. W muzeach rosyjskich brakuje też narracji o Armenii, a pamięć o ostatnich 70 latach została zmarginalizowana, a w skrajnych przypadkach stabuizowana i zapomniana na siłę.
Zdarzają się jednak sporadyczne próby postawienia muzea w centrum uwagi krytycznej refleksji dekolonialnej. Artystka z Dagestanu Taus Machaczewa problematyzuje muzeum jako imperialną instytucję estetycznej i epistemicznej kontroli, pozwalając wyciszonym przedmiotom mówić. Jej praca "The Way of an Object" prezentowana była w 2013 przy Muzeum Sztuk Pięknych w Dagestanie. Instytucja, podobnie jak inne sowieckie muzea w republikach sowieckich, powstała jako miejsce przechowywania rodzimych zbiorów etnograficznych, przykładów sztuki rosyjskiej przesyłanej z Moskwy, by „edukowały” miejscową ludność, oraz rodzimej sztuki uważanej za blade naśladownictwo rosyjskiego kanonu. Machaczewa zaprezentowała swoją pracę w przestrzeni ulicznej, łącząc sztukę wizualną z teatrem i proponując teatr marionetek w oprawie wizualnej i dźwiękowej. Przeniosła punkt ciężkości z kolekcji przedmiotów na narrację zbudowaną wokół zestawu obiektów. Wykorzystała awaryjską solniczkę, bransoletkę ślubną ludu Kubaczi oraz obraz Wiktora Wasniecowa z 1897 przedstawiający ptaka Gamajuna, które ożywiała, by dyskutowały o blaskach i cieniach bycia obiektami muzealnymi. Przedmioty spierały się o kwestie autentyczności i stylizacji, o kruche granice między sztukami pięknymi a rzemiosłem dekoracyjnym i użytkowym, o grabież i późniejsze szykanowanie sztuki tubylczej w muzeach, a także nieprzepuszczalność i bezsensowność sztucznie narzuconych dzieł kanonicznych w wyobcowanych kontekstach, możliwościach i pułapkach relacji estetyki i interaktywnych historycznych wystaw muzealnych, a także interakcji między rozrywką a krytycznym uczeniem się i myśleniem we współczesnych muzeach. Bransoletka i solniczka to artefakty kultury dagestańskiej, które pozbawiono ich funkcji społeczno-kulturowych, utylitarnych i kosmologicznych, umieszczając w muzeum sztuk pięknych. Obraz Wasniecowa również wyjęto z pierwotnego kontekstu (stylizacja rosyjskiego folkloru w przedsecesyjnej wersji egzotyki narodowej przeszłości), stając się martwą reprezentacją nieprzeniknionego innego, który miał „edukować” dagestańską ludność zgodnie z zachodnimi/rosyjskimi normami, a tym samym działając w ramach imperialistycznego programu. Prawykonanie w deszczowy i wietrzny październikowy dzień, implikujące fizyczny dyskomfort publiczności, wzmocniły zamierzony przez artystkę efekt.
Stany Zjednoczone Ameryki.
Ta-Nehisi Coates stwierdził: „biała supremacja nie jest wyłącznie dziełem narwanych demagogów ani kwestią fałszywej świadomości, lecz siłą tak fundamentalną dla Ameryki, że trudno wyobrazić sobie ten kraj bez niej”. Melanie Adams, dyrektorka Anacostia Community Museum w Smithsonian, twierdzi, że „podstawy Ameryki zostały zbudowane na kłamstwie”. USA uniemożliwiały ludziom niektórych ras i grup etnicznych imigrację. Taka historia nie jest w pełni odzwierciedlona w muzeach. Różnorodność rasowa, jeśli jest obecna w placówkach muzealnych, często dotyczy miejsc o konotacji rasowej lub etnicznej, jak np. Narodowe Muzeum Historii i Kultury Afroamerykanów w Waszyngtonie.
Nicolas Mirzoeff zauważył, że w Metropolitan Museum of Art w Nowym Jorku białe marmurowe rzeźby z Grecji i Rzymu (oryginalnie malowane na jaskrawe kolory) prezentowane są w jasnych wysokich pomieszczeniach obok wejścia, zaś eksponaty z krajów afrykańskich eksponowane są w ciemnych przestrzeniach w odległych salach. Twórczość rdzennych Amerykanów prezentowana jest w jednej niewielkiej galerii oddalonej od „amerykańskiego” skrzydła placówki. Znane są przypadki, że znaczące przedmioty sakralne i ludzkie szczątki zwrócono rdzennym Amerykanom, ale w amerykańskich muzeach nadal znajduje się wiele eksponatów należących do rdzennych społeczności.
Działania na rzecz dekolonizacji muzealnej podjęły Denver Museum of Nature and Science oraz San Diego Museum of Man. W 2019 Muzeum Nauki i Historii w Corpus Christi w Teksasie zwróciło władzom Peru mumię dziecka z ludu Ajmarów liczącą 2 tys. lat. W 2017 Muzeum Człowieka w San Diego poprosiło społeczności tubylcze o pozwolenie na włączenie ludzkich szczątków w swojej kolekcji. W lipcu 2020 Muzeum Archeologii i Antropologii Uniwersytetu Pensylwanii przeprosiło za „nieetyczne posiadanie” ponad 1300 czaszek zebranych przez Samuela George'a Mortona. W lutym 2021 raport Paula Wolffa Mitchella ujawnił, że kolekcja Mortona obejmuje czaszki 14 Afroamerykanów skradzionych w latach 40. XIX wieku z grobów na cmentarzysku przylegającym do miejsca, w którym obecnie stoi muzeum.
W wybranych placówkach muzealnych podejmowana jest praktyka polegająca na zapraszaniu do współtworzenia wystaw przedstawicieli rdzennych społeczności. Muzeum Historii Naturalnej w Chicago zaprosiło rdzennych Amerykanów, artystów Bunky'ego EchoHawka i Chrisa Pappana, by zaprezentowali swoje prace w galeriach dotyczących natywnych Amerykanów w celu kontekstualizacji i ponownego rozważenia rodzimych artefaktów wystawianych tam od lat 50. XX wieku. Placówka ogłosiła, przearanżuje wystawę poświęconą rdzennej ludności i będzie współpracować z „komitetem doradczym złożonym z naukowców i muzealników z całego kraju oraz z przedstawicielami różnych narodów rdzennych Amerykanów”, by ponownie otworzyć muzeum w 2021. W 2016 Philadelphia Museum of Art wykorzystało tekst w języku hiszpańskim na wystawie poświęconej meksykańskim muralistom, by lepiej nawiązać kontakt z hiszpańskojęzycznymi gośćmi.
W latach 2012–2017 Muzeum Guggenheima w Nowym Jorku prowadziło działania w celu realizacji globalnej inicjatywy artystycznej Guggenheim UBS MAP, która wspierała międzykulturowe interakcje i wymianę między artystami, kuratorami i publicznością poprzez wystawy objazdowe, programy edukacyjne , działania online i budowanie kolekcji. Projekt koncentrował się Azji Południowej i Południowo-Wschodniej, Ameryce Łacińskiej oraz Bliskim Wschodzie i Afryce Północnej (z tych regionów wyznaczono trzech kuratorów), jednak pominął kraje subsaharyjskie. Wybór tłumaczono następująco: „Bliski Wschód i Afryka Północna mają wspólne pochodzenie, co sprawia, że ich analiza w ramach projektu jest bardziej logiczna niż w przypadku większego kontynentu afrykańskiego, zwłaszcza jeśli chodzi o rozwój artystyczny”. Argument ten pośrednio wzmacniał pogląd, że kultura arabska osiągnęła wyższy poziom rozwoju niż kultury czarnych ludów afrykańskich, i utrwalał podział kontynentu afrykańskiego na Północ i Południe. Projekt był krytykowany na uzasadnienie ekonomiczne, bowiem strategiczny partner, UBS, wyraźnie podkreślony w nazwie projektu, jako bardziej atrakcyjne wskazał kraje na Bliskim Wschodzie niż w Afryce Subsaharyjskiej. Partnerstwo z bankiem ukształtowało politykę muzeum w zakresie kolekcjonowania, wystawiania i edukacji, wpisując je w kapitalizm i wątpliwe praktyki finansowe (w 2008 bank był zamieszany w skandale finansowe).
W USA silny jest ruch "Decolonize This Place" grupujący ludzi zaangażowanych w działania przeciw kolonializmowi, białej supremacji, patriarchatowi, terrorowi policyjnemu, masowym uwięzieniom, wysiedleniom ludności, deportacjom, niepewnej sytuacji ekonomicznej i katastrofie klimatycznej. Od 2016 działacze i działaczki ruchu organizują manifestacje w Amerykańskim Muzeum Historii Naturalnej w Nowym Jorku. Na demonstracji 10 października 2016 wzywano do zmiany nazwy Columbus Day na "Dzień Rdzennych Ludów", usunięcia pomnika Theodore'a Roosevelta przy wejściu do muzeum oraz zmiany kilku ekspozycji muzealnych w porozumieniu z kuratorami będącymi przedstawicielami społeczności przedstawionych na wystawach. W 2018 powtórzono żądania, dodając propozycję utworzenia Komisji Dekolonizacyjnej do oceny wpływu stereotypów obecnych w dziełach artystycznych. Wydarzenia z okazji Columbus Day organizowano też w Brooklyn Museum. Poza tym, kiedy w 2018 dyrekcja Brooklyn Museum muzeum wyznaczyła białą kobietę, Kristen Windmuller-Lunę, na główną kustoszkę afrykańskiej kolekcji placówki. To wywołało sprzeciw środowisk związanych z ruchem "Decolonize This Place". W otwartym liście wezwano muzeum do udziału w tworzeniu Komisji Dekolonizacyjnej, która powstała wcześniej m.in. w Amerykańskie Muzeum Historii Naturalnej. Zaproponowano następujące kierunki działań komisji:
List podpisało 12 sygnatariuszy. Kolejny sygnowało 19 podmiotów. W odpowiedzi dyrektorka muzeum Anne Pasternak skupiła się kwalifikacjach Windmuller-Luny, których sygnatariusze listu nie kwestionowali.
Wielka Brytania.
Wystawy światowej sztuki w muzeum w South Kensington służyły jako rekwizyt dla ideologii wolnego handlu i imperium. Od 1893 w Londynie działał Imperial Institute. Dostarczał informacji o handlu w obrębie późniejszej Wspólnoty Narodów. W założeniu galerie wystawowe służyły promocji handlu i badań. W latach 50. XX wieku część budynków rozebrano w celu rozbudowy Imperial College. W 1958 instytut został przemianowany na Commonwealth Institute, a w 1962 przeniósł się do Holland Park. Między 1945 a 1970 muzeum, jakim stał się instytut, odzwierciedlało szersze zmiany polityczne i wpływało na procesy dekolonizacji. Muzea tworzone jako oddziały instytutu w byłych koloniach brytyjskich pomogły wielu interesariuszom zarówno w metropolii, jak i (byłej) kolonii wypróbować i wdrożyć formy dekolonizacji, neokolonializmu, niepodległości i antykolonialnego oporu. Praktyki wystawiania i nabywania artefaktów umożliwiały nowo powstającym państwom zachowanie poczucia kontroli nad procesem dekolonizacji, zmusiły też instytucje w Wielkiej Brytanii do poważnego traktowania wpływu oddziałów instytutu. Nowe państwa miały wpływ na to, jak były reprezentowane w lokalnych muzeach, choć wystawy miały charakter ambiwalentny – uwzględniały optykę dawnej metropolii, jak i dawnej kolonii.
Społeczeństwo brytyjskie zaprzecza swojej historii, skupiając się na narracji o potędze kolonialnej kochanej przez rdzenną ludność i przynoszącej wyłącznie korzyści. Rządy i media wprowadziły tę narrację do szkolnych programów nauczania i kultury popularnej. Frantz Fanon stwierdził w "Black Skin, White Masks", że to kreskówki i inne wytwory kultury popularnej nauczyły białych ludzi rasizmu.
Od lat 90. XX wieku częścią praktyki kuratorskiej w brytyjskich muzeach stało się zwracanie ludzkich szczątków rdzennym społecznościom, z których zostały zrabowane. Niemniej dopiero w marcu 2019 Muzeum Historii Naturalnej w Londynie zwróciło ludzkie szczątki 37 rdzennych mieszkańców społeczności Narungga w Australii Południowej. Kiedy we wrześniu 2020 Pitt Rivers Museum w Oksfordzie zostało otwarte po pierwszym lockdownie z powodu pandemii COVID-19, z ekspozycji usunięto wszystkie ludzkie szczątki, a wystawa "Treatment of Dead Enemies" została zdemontowana, ponieważ promowała rasistowski mit, że „głowy” reprezentują typ „dzikiej” kultury, jednocześnie sugerując, że celem muzeum „kultury światowej” jest eksponowanie tego, co zostało zabrane przeciwnikom Imperium Brytyjskiego.W 2003 przed Muzeum Historii Naturalnej w Londynie Aborygen Major Sumner ubrany w tradycyjną szatę plemienia Ngarrindjeri symbolicznie protestował przeciwko narracji muzealnej. Domagał się zwrotu szczątków rdzennej ludności Australii pokazanych na jednej z wystaw. W 2011 instytucja zwróciła kości i inne artefakty zrabowane w XIX wieku z archipelagu Cieśniny Torresa. Odebrał je Aborygen Ned David. Ceremonia odbyła się w ciszy, co dla Davida było symboliczne. W listopadzie 2019 muzeum w Manchesterze zwróciło 43 ceremonialne przedmioty rdzennych mieszkańców Australii.
W 2013 wyrok sądu zmusił rząd Wielkiej Brytanii do przeproszenia ludności Mau Mau w Kenii za krwawe represje i tortury w latach 50. XX wieku. W 2018 powstało Muzeum Kolonializmu Brytyjskiego jako brytyjsko-kenijski projekt, którego celem jest nieeuropocentryczny opis kolonializmu. Skoncentrowano się na powstaniu Mau Mau, gromadząc historie mówione, tworząc filmy, prowadząc archeologiczne badania terenowe i tworząc multimedialne wystawy dotyczące kolonialnej przeszłości Wielkiej Brytanii.
Restytucje dotyczą też wysp Pacyfiku. Od 1868 monolityczne przedstawienia ludzi znane jako Moai były usuwane z Wyspy Wielkanocnej i wystawiane w zachodnich muzeach (np. Narodowe Muzeum Historii Naturalnej, Muzeum Brytyjskie, Luwr oraz Królewskie Muzea Sztuki i Historii), jak również placówki w USA i Nowej Zelandii. Mieszkańcy Wyspy Wielkanocnej wielokrotnie wysuwali żądania zwrotu Moai. Lud Rapa Nui postrzega monolity jako symbol przodków, rodziny lub duszę. Posągi mają dla nich głęboką wartość kulturową. Szczególne zabiegi o restytucję czynione są w stosunku do Hoa Hakananai’a przechowywanego w Muzeum Brytyjskim. W 2018 delegacja z chilijskiej wyspy po raz pierwszy od nabycia posągu przez muzeum w 1869 rozmawiała z dyrekcją placówki w sprawie jego restytucji. Wsparcie delegacji Rapa Nui zapewnił chilijski rząd. Ze strony muzeum padły deklaracje o wypożyczeniu monolitu, nie zwrotu, oraz zapowiedź długich negocjacji. Żądania zwrotu moai postawiono też innym placówkom, które je przechowują.
W 2018 w Birmingham Museum and Art Gallery otwarto wystawę "#ThePastIsNow", która powstała jako efekt pracy zewnętrznych kuratorek, kolorowych kobiet o różnorodnym dziedzictwie. Projekt polegał na reinterpretacji kolekcji muzeum dotyczącej XIX wieku w celu konfrontacji z historią w nowy i pełen wyzwań sposób, by zachęcić do ponownej oceny historii oraz refleksji na temat wpływu procesów kolonialnych na współczesność. Jak opisała jedna z kuratorek, Sumaya Kassim, praca nad wystawą była ogromnym wyzwaniem: brakowało opisów, skąd pochodzą obiekty muzealne, jakie były okoliczności ich pozyskania, teoretyczna świadomość kadry pracowniczej muzeum na temat dekolonizacji połączoną z brakiem gotowości na zmiany, teoretyczna swoboda twórcza zewnętrznych kuratorek, a jednocześnie napięte spotkania i żmudny proces zmiany narracji muzealnej, walka o władzę nad informacją, praca emocjonalna, brak odpowiedniego wynagrodzenia za pracę, presja czasu, podejmowanie kluczowych decyzji bez udziału kuratorek, praca po godzinach. Kuratorzy wystawy, pracownicy muzeum, czując, że ich reputacja będzie zagrożona z powodu narracji zaproponowanej przez zewnętrzne kuratorki, blokowali ich działania. Ostatecznie muzeum zaakceptowało zmiany w narracji wystawy, a galerii prezentowała przedmioty odpowiednio skontekstualizowane jako pamiątki traumatycznych historii opowiadanych z perspektywy skolonizowanych. Przykład ten pokazuje, jak wielkie są wyzwania dekolonizacji muzeów.
W 2018 prawie 2000 osób uczestniczyło w projekcie historyczki sztuki Alice Procter pt. "Uncomfortable Art Tours", by, przyglądając się kolekcjom muzealnym, rozmawiać o władzy i tożsamości narodowej w przestrzeniach muzealnych. W lutym 2019 co najmniej 300 osób zajęło Muzeum Brytyjskie, by zaprotestować przeciwko wieloletniej współpracy placówki z BP, by podkreślić, że firma lobbowała rząd Wielkiej Brytanii, by pomógł jej uzyskać dostęp do irackich rezerw ropy naftowej. Ludzie wystąpili z transparentami z napisami „Kryzysowy kolonializm” i „Skradzione przedmioty”. Muzeum, które zezwoliło na pokojową demonstrację, oświadczyło, że długoterminowe wsparcie zapewniane przez BP pozwala mu z wyprzedzeniem planować program i przybliżać ludziom światowe kultury za pomocą wystaw i programów im towarzyszących.
W 2018 kustosz galerii afrykańskiej w Muzeum Brytyjskim stwierdził, że choć popiera rozwiązania zaproponowane przez Sarr i Savoy, to jego placówka jest "ze świata i dla świata". Tłumaczył obecność artefaktów z krajów afrykańskich w londyńskim muzeum tym, że mieszkający w mieście przedstawiciele różnych państw afrykańskim mogli zobaczyć swoje dziedzictwo na terenie Wielkiej Brytanii. Muzeum Brytyjskie zgadza się na pojedyncze zwroty. W 2019 buddyjskie głowy i tabliczki z pismem klinowym z Mezopotamii oddano placówkom w Kabulu i Bagdadzie. Do Etiopii odesłano szczątki zrabowane przez brytyjskich żołnierzy. Jednocześnie placówka nie wydaje deklaracji o bezwarunkowych zwrotach, tym bardziej, że o zwrot obiektów z placówki od XIX wieku dopominają się też Włochy i Grecja.
W filmie "Czarna Pantera" (2018) znalazła się scena wizyty Erika Killmongera w fikcyjnym Muzeum Wielkiej Brytanii. Placówka była filmową wersją Muzeum Brytyjskiego. Obraz uwidaczniał problemy instytucji: głównie białych kuratorów, pracę osób o innym kolorze skóry na stanowiskach usługowych, traktowanie osób kolorowych w europejskich muzeach. Artystka Deborah Roberts stwierdziła: „Scena opisuje wielowiekową prawdę – kolonialiści okradają czarną kulturę, aby wystawić ją na pokaz dla europejskiej konsumpcji”. W filmie odzwierciedlenie znalazła debata na temat reprezentacji, repatriacji i przywłaszczania kultury, która od lat przetacza się przez Wielką Brytanię.
W latach 2019–2021 w Grant Museum of Zoology and Comparative Anatomy w Londynie prezentowano wystawę "Displays of Power: A Natural History of Empire". Miała na celu analizę zbiorów zoologicznych placówki oraz odpowiedź na pytanie, co dziedzictwo kolonialne oznacza dla muzeów nauk przyrodniczych i je odwiedzających. Wychodząc od opinii Subhadry Das i Mirandy Lowe, że muzea historii naturalnej utrwalają rasizm i ignorują historię kolonialną, zespół kuratorski zbadał kolekcję i archiwa placówki w poszukiwaniu okazów używanych do usprawiedliwiania rasizmu i kolonializmu. Znaleziono przykłady imperialnego stosunku do zwierząt widocznego współcześnie. Muzeum przeprowadziło sesje szkoleniowe dla zespołu pracowniczego, by wyedukować go na temat historii imperium brytyjskiego i niewolnictwa. Po wystawie muzeum, uwzględniając pozytywne opinii odbiorców i odbiorczyń, planuje zachować elementy wystawy w stałych ekspozycjach.
W czerwcu 2020, po zabójstwie George'a Floyda, Powell-Cotton Museum w Birchington-on-Sea udostępniło oświadczenie wspierające Black Lives Matter. Przez 18 miesięcy zespół muzealny pracował nad projektem "Re-imagining the museum". W czerwcu i lipcu 2020 w mediach społecznościowych muzeum edukowało na temat dekolonizacji muzeum, obalało mity na ten temat, dzieliło się przykładami prac dekolonizacyjnych (np. własne projekty "Namibian Narratives" i "Colonial Critters". Użycie przystępnego języka, a jednocześnie stanowczy ton wpłynął na upowszechnienie idei dekolonizacji. Chociaż kadra muzealna otrzymała wiele negatywnych komentarzy, twierdzi, że aktywność online w temacie dekolonizacji pozwoliła uświadomić, że wiele osób, o których do tej pory nie myśleli jako o odbiorcach i odbiorczyniach wystaw, chce być częścią społeczności zgromadzonej wokół placówki. Od lata 2021 działania muzeum w mediach społecznościowych koncentrują się na tym, co zmiana narracji oznacza w praktyce. W kampanii #MuseumMaker podkreślono wpływ wszystkich osób tworzących placówkę, nie tylko przedstawicieli rodziny Powell-Cotton. Skupiono się na afrykańskich myśliwych, tropicielach, kucharzach i tragarzach uczestniczących w wyprawach, jak również malarzach i pracownikach muzeów w domu w hrabstwie Kent. Na specjalnie stworzonej stronie internetowej powstała stała cyfrowa przestrzeń dyskusji o historii i przedstawiania wielu punktów widzenia muzealnych kolekcje. Cyfrowa przestrzeń wsparła działalność muzeum w okresie pandemii COVID-19 i uzupełniła transformację w przestrzeni fizycznej placówki.
Kuratorzy Buxton Museum and Art Gallery zajęli się badaniem Derbyshire and Derby Schools Library Service, która zawierała dzieła sztuki i rękodzieła z całego świata, gromadzone od połowy XX wieku do 2018. Dziedzictwo rdzennych Amerykanów udało się zidentyfikować dzięki wsparciu ekspertów z Narodowego Muzeum Indian Amerykańskich w Smithsonian Institute w Waszyngtonie. Kuratorzy z Buxton postanowili spróbować zwrócić przedmioty rdzennym społecznościom. Zespół skontaktował się z pięcioma plemionami i otrzymał zdecydowanie pozytywną odpowiedź.
Na Uniwersytecie Londyńskim przeprowadzono badanie, według którego co najmniej 40% muzeów w Wielkiej Brytanii znajduje się na obszarach wiejskich. W takich placówkach zainteresowanie praktykami dekolonizacyjnymi waha się od zerowego do poważnego. Zazwyczaj właściciele nie są pewni, czy problem dotyczy ich muzeum, ale są skłonni do refleksji. Kluczowa jest praca wolontariuszek i wolontariuszy, którzy często mają lepszy kontakt z lokalnymi społecznościami niż dyrekcja i kadra muzeów, mają moc zmieniania opinii odbiorców i odbiorczyń przez codzienne interakcje. Organizowane są lokalne programy szkoleniowe, np. "Citizen Curators" w muzeum kornwalijskiej armii Bodmin Keep w Bodmin. Pojawiają się głosy na temat potrzeby refleksji nad udziałem lokalnych społeczności i narodów Wielkiej Brytanii w kolonializmie. Will Tregaskes z Cynon Valley Museum w Aberdare podnosi kwestię krytycznego zbadania i kontekstualizacji udziału Walijczyków w brytyjskim projekcie imperialnym.
W Londynie powstała organizacja Museums Association, która prowadzi kampanie na rzecz muzeów zaangażowanych społecznie w krajach należących do wspólnoty brytyjskiej. Przygotowano m.in. poradnik strategii komunikacji na temat dekolonizacji muzeów oraz wytyczne pod hasłem "Supporting Decolonisation in Museums" opracowane na podstawie raportu "Empowering Collections" (2019) przygotowanego przez instytucję. Dostrzeżono w nim rosnące zainteresowanie dekolonizacją muzeów oraz niepewność w kwestii realizacji hasła w praktyce. Powstał też program "Decolonisation Confidence and Skills", który ma na celu wsparcie osób pracujących w muzeach i współpracujących z nimi, by rozwijać praktyki dekolonizacyjne przez różne inicjatyw i wydarzenia online i na żywo zaplanowane na lata 2022–2023.
Włochy.
W 2008 Włochy oficjalnie przeprosiły Libię za "głębokie rany" zadane w latach 1911–1943.
W 2021 w Esposizione Universale di Roma, dzielnicy Rzymu zbudowanej przez Benito Mussoliniego jako wizytówka faszyzmu, otwarto wystawę, na której pokazano zbiory kolonialnego muzeum stworzonego przez faszystów w celu szerzenia chwały imperialnej potęgi Włoch. Postkolonialni badacze i badaczki postrzegali inicjatywę jako „zagadkową”, „niepokojącą” i „rasistowską”, a jej zwolennicy stali na stanowisku, że pomoże Włochom i Włoszkom poznać kolonialną przeszłość ojczyzny. Licząca 12 tys. elementów kolekcja kolonialnego muzeum Mussoliniego, w tym trofea wojenne i antropologiczne gipsowe odlewy twarzy ludności afrykańskiej, została zamknięta w 1971. W 2010 przeniesiono ją do Museo Pigorini w EUR, jednego z czterech muzeów przemianowanych w 2016 na Museo delle Civiltà. W ramach działań finansowanych przez państwo włoskie 750 m² dawnej powierzchni biurowej przekształcono w Museo Italo Africano „Ilaria Alpi” nazwane na cześć włoskiej dziennikarki, która zginęła w Somalii w 1994. Zadaniem muzeum jest krytyczne badanie historycznych powiązań między Włochami a krajami afrykańskimi z naciskiem na przemoc kolonialną, imperialną ideologię i praktyki mające na celu podporządkowanie sobie Afrykanów. Jednocześnie dyrektor Museo della Civiltà powiedział, że celem placówki jest m.in. oferowanie imigrantom możliwości kontaktu z ich kulturą. Krytycy działań włoskiego rządu i tworzenia Museo Italo Africano niejako w tajemnicy podnoszą, że używanie słowa „dekolonizacja” w stosunku do instytucji o rodowodzie faszystowskim, z białym personelem i brakiem polityki równych szans, jest hipokryzją – tak twierdzi artystka i badaczka Alessandra Ferrini, koncentrująca się na włoskiej polityce rasowej. Lucrezia Cippitelli, wykładowczyni teorii postkolonialnej w Accademia di Belle Arti di Brera w Mediolanie, opisała kierownictwo muzeum jako „aroganckie” i „zaściankowe”. Krytykuje umieszczenie na wystawie eksponatów ze starożytnego Rzymu, które prowadzą do wniosku zgodnego z dążeniami faszystów do traktowania Włoch jako spadkobiercę imperium rzymskiego. Sugeruje, że sensowne byłoby rozpoczęcie narracji wystawy od zjednoczenia Włoch w 1861, by skupić się na historii kolonialnej. Niepokojący jest dla niej brak refleksji nad faszystowskimi budynkami i sztuką umieszczoną w ich wnętrzu. Z kolei Igiaba Scego, włoski pisarz pochodzenia somalijskiego, zaproszony do wygłoszenia przemówienia podczas prezentacji nowych wystaw, docenił konfrontację Włoch z kolonialną historią.
Niepokój wzbudzają działania dyrekcji placówki. W czerwcu 2020 Lucrezii Cippitelli i kongijskiemu fotografowi Sammy'emu Baloji odmówiono dostępu do XVI- i XVII-wiecznych tkanin z Konga w kolekcji Museo delle Civiltà. Dyrektor Filippo Marię Gambari nie wyraził zgody na badania prowadzone przez fotografa i naukowczynię.
Niemniej we Włoszech prowadzone są projekty poświęcone dekolonizacji przestrzeni muzealnych, np. "SPAZIDENTITÀ. Spazialità materiale e immateriale della costruzione nazionale italiana dalla Repubblica Cisalpina alla fine del Fascismo", projekt współfinansowany przez École Française de Rome, zaplanowany na lata 2022–2026.
Krytyka procesu.
Przeciwnicy dekolonizacji muzeów twierdzą, że praktyki podejmowane przez instytucje muzealne to obrazoburcze ataki na placówki albo część „wojny kulturowej”, że to dekontekstualizacja. Inny argument to ograniczenia prawne oraz dekolonizacja jako chwilowa moda. Czasem dyrekcje placówek muzealnych wysuwają argument, że restytucja zbiorów do rdzennych społeczności leży poza ich kompetencjami, jest sprawą państwa. Analizujący krytykę dekolonizacji muzeów wskazują, że obawa przed wdrożeniem praktyk dekolonizacyjnych wynika z lęku przed utratą władzy i monopolu na narrację.

</doc>
