<doc id="5386210" url="https://pl.wikipedia.org/wiki?curid=5386210" title="Fibrynaza">
Fibrynaza



</doc>
<doc id="5386211" url="https://pl.wikipedia.org/wiki?curid=5386211" title="Fibrynolizyna">
Fibrynolizyna



</doc>
<doc id="5386213" url="https://pl.wikipedia.org/wiki?curid=5386213" title="Kirianowce">
Kirianowce

Kirianowce (, "Kirjanaucy"; , "Kirjanowcy") – wieś na Białorusi, w obwodzie grodzieńskim, w rejonie lidzkim, w sielsowiecie Berdówka.
W pobliżu znajduje się przystanek kolejowy Kirianowce, położony na linii Mołodeczno – Lida.
Historia.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Lida. W 1921 miejscowość liczyła 116 mieszkańców, zamieszkałych w 25 budynkach, w tym 101 Białorusinów i 15 Polaków. 67 mieszkańców było wyznania prawosławnego i 49 rzymskokatolickiego. Były wówczas siedzibą rzymskokatolickiej parafii św. Trójcy (obecnie nieistniejącej).
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5386215" url="https://pl.wikipedia.org/wiki?curid=5386215" title="Gilles Martinet">
Gilles Martinet

Gilles Henri Auguste Albert Martinet (ur. 8 sierpnia 1916 w Paryżu, zm. 29 marca 2006 tamże) – francuski polityk, dziennikarz i pisarz, członek ruchu oporu podczas II wojny światowej, od 1979 do 1981 poseł do Parlamentu Europejskiego I kadencji, w latach 1982–1984 ambasador Francji we Włoszech.
Życiorys.
Syn architekta Henriego Martinet i Colette z domu Walwein. Studiował literaturę i historię na Uniwersytecie Paryskim, przerwał naukę po śmierci ojca w 1936. Pracował jako redaktor wiadomości zagranicznych w agencji Havas. Od 1935 do 1939 należał do Francuskiej Partii Komunistycznej i jej młodzieżówki, zrezygnował rozczarowany tzw. procesami moskiewskimi. Od 1941 działał w ramach ruchu oporu, publikując w podziemnej prasie (m.in. „Combat” i „l’Insurgé”); od 1943 przebywał w ukryciu. W latach 1944–1947 kierował związanym z Wolną Francją Office français d’information, przekształconym następnie w agencję informacyjną Agence France-Presse. Stanowisko utracił po odmowie cenzurowania wiadomości o I wojnie indochińskiej. Od 1945 do 1950 redaktor naczelny czasopisma „La Revue Internationale”. Od 1950 do 1964 zajmował stanowisko redaktora naczelnego „France-Observateur” (wcześniej pod nazwami „L’Observateur” i „L’Observateur d'aujourd'hui”), następnie był administratorem wydawcy tej gazety. Od 1975 dyrektor miesięcznika „Faire”. Autor licznych publikacji książkowych, kierował także organizacjami społecznymi (m.in. paryskim oddziałem Società Dante Alighieri).
Od lat 40. należał do Unitarnej Partii Socjalistycznej, w latach 50. był członkiem Unii Progresywnej i Unii Lewicy Socjalistycznej (w latach 1957–1960 sekretarz generalny). Po przyłączeniu tej ostatniej do Zjednoczonej Partii Socjalistycznej był w niej zastępcą sekretarza narodowego (1960–1967). W 1972 przystąpił do Partii Socjalistycznej, od 1975 do 1979 był w niej sekretarzem narodowym. W 1979 wybrany posłem do Parlamentu Europejskiego, przystąpił do frakcji socjalistycznej. Zrezygnował z mandatu dwa lata później w związku z powołaniem na stanowisko ambasadora Francji we Włoszech, które zajmował do 1984. Później był m.in. zatrudniony w gabinecie premiera Michela Rocarda.
Od 1938 żonaty z Włoszką Iole Buozzi. Miał dwie córki, w tym Michèle, żonę Alaina Krivine.
Odznaczenia.
Odznaczony Legią Honorową III klasy (1998), Orderem Narodowym Zasługi III klasy oraz Orderem Sztuki i Literatury I klasy, a także odznaczeniami zagranicznymi: Orderem Zasługi Republiki Włoskiej I klasy, Orderem Honoru III klasy oraz Orderem Alawitów IV klasy.

</doc>
<doc id="5386218" url="https://pl.wikipedia.org/wiki?curid=5386218" title="Ścierkowo">
Ścierkowo

Ścierkowo (, "Scierkawa"; , "Stierkowo") – wieś na Białorusi, w obwodzie grodzieńskim, w rejonie lidzkim, w sielsowiecie Berdówka.
Historia.
W dwudziestoleciu międzywojennym leżało w Polsce, w województwie nowogródzkim, w powiecie lidzkim, w gminie Lida. W 1921 miejscowość liczyła 469 mieszkańców, zamieszkałych w 95 budynkach, wyłącznie Polaków. 468 mieszkańców było wyznania rzymskokatolickiego i 1 prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5386219" url="https://pl.wikipedia.org/wiki?curid=5386219" title="Corynesporasca">
Corynesporasca



</doc>
<doc id="5386224" url="https://pl.wikipedia.org/wiki?curid=5386224" title="Tatarce">
Tatarce

Tatarce, Tatary (, "Tatarcy"; , "Tatarcy") – wieś na Białorusi, w obwodzie grodzieńskim, w rejonie lidzkim, w sielsowiecie Berdówka.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Lida. Były wówczas własnością m.in. Butkiewiczów.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Lida. W 1921 miejscowość liczyła 84 mieszkańców, zamieszkałych w 17 budynkach, wyłącznie Polaków wyznania rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5386225" url="https://pl.wikipedia.org/wiki?curid=5386225" title="Pit Clausen">
Pit Clausen

Pit Clausen (ur. 12 maja 1962 w Düsseldorfie) – niemiecki sędzia i samorządowiec, od 2009 roku burmistrz Bielefeld z ramienia Socjaldemokratycznej Partii Niemiec (SPD). 
Życiorys.
Jest synem ślusarza Hansa-Christiana Clausena i Ingridy Helgi, z domu Albuschat. Ma brata bliźniaka Jürgena.
Wykształcenie i praca zawodowa.
W 1968 rozpoczął naukę w szkole podstawowej w Hilden. Od 1972 roku uczył się w gimnazjum im. Dietricha Bonhoeffera w Hilden. W latach 1981–1982 pełnił służbę wojskową w Buxtehude. Od 1982 do 1989 roku studiował prawo na Uniwersytecie w Bielefeld. Od 1989 roku pracował jako asystent naukowy w katedrze prof. Schwerdtnera.
Od 1990 roku pracował jako sędzia w Sądach Pracy w Düsseldorfie, Herford, Detmold, Bochum, Hagen, Paderborn i Bielefeld. 
Działalność polityczna.
W 1983 roku dołączył do Socjaldemokratycznej Partii Niemiec (SPD). W 1994 roku został wybrany radnym miasta Bielefeld, gdzie do 1999 pełnił funkcję rzecznika klubu SPD. W 1999 roku został wybrany przewodniczącym Komisji ds. Opieki nad Młodzieżą. W 2002 roku został wybrany przewodniczącym klubu SPD. Dwa lata później został wybrany członkiem zarządu SPD w Bielefeld.
W wyborach samorządowych w 2004 roku bezskutecznie ubiegał się o urząd burmistrza Bielefeld przegrywając z kandydatem CDU Eberhardem Davidem o 137 głosów.
W wyborach samorządowych w 2009 roku ponownie ubiegał się o urząd burmistrza. Został wybrany 30 sierpnia, uzyskując 43,3% głosów. 21 października tego samego roku rozpoczął urzędowanie. Zrezygnował przedterminowo z urzędu umożliwiając przeprowadzenie w maju 2014 roku połączonych wyborów do rady miejskiej oraz na burmistrza.
Utrzymał mandat burmistrza w wyborach samorządowych w 2014 roku wygrywając z kandydatem CDU Andreasem Rütherem w drugiej turze z wynikiem 55,9%. W kwietniu 2016 roku został wybrany prezesem Związku Miast Nadrenii Północnej-Westfalii zastępując na tej funkcji burmistrza Hamm, Thomasa Hunstegera-Petermanna z CDU. W wyborach prezydenckich w 2017 roku był delegatem Nadrenii Północnej-Westfalii na 16. Zgromadzenie Federalne, które wybrało 12. Prezydenta Republiki Federalnej Niemiec Franka-Waltera Steinmeiera. W czerwcu 2018 roku został wybrany wiceprezesem Związku Miast Nadrenii Północnej-Westfalii. W czerwcu 2020 roku powrócił na stanowisko prezesa Związku Miast.
W wyborach w 2020 roku uzyskał reelekcję na stanowisku burmistrza wygrywając w drugiej turze z Ralfem Nettelstrothem z CDU uzyskując 39,65%.
Życie prywatne.
Żyje w formalnym związku partnerskim, jego partnerem jest Thomas Sopp. Deklaruje wyznanie ewangelickie.

</doc>
<doc id="5386228" url="https://pl.wikipedia.org/wiki?curid=5386228" title="Wiatrak holenderski w Pszczółkach">
Wiatrak holenderski w Pszczółkach

Wiatrak w Pszczółkach – zabytkowy wiatrak holenderski położony w Pszczółkach, w województwie pomorskim, w powiecie gdańskim, w gminie Pszczółki. 
Opis obiektu.
Dokładna data powstania wiatraka nie jest znana, został zbudowany po 1869 roku. Wiatrak przemiałowy typu holenderskiego, należący do grupy żuławskiej. Drewniany, konstrukcji słupowo-ramowej, wzniesiony na murowanym cokole o kształcie ośmioboku, w którym znajduje się podpiwniczenie. Trzykondygnacyjna wieża zwęża się ku górze i zakończona jest obrotową czapą pokrytą gontem. Posiada cztery skrzydła, połączone z poziomym wałem głównym, który przenosi energię na wał pionowy, przechodzący przez wszystkie kondygnacje, na każdej z nich była możliwość mielenia. W 1970 roku przeszedł generalny remont, obecnie stanowi własność prywatną. Wpisany do rejestru zabytków w 1971 roku.

</doc>
<doc id="5386230" url="https://pl.wikipedia.org/wiki?curid=5386230" title="Ivan Oršanić">
Ivan Oršanić

Ivan Oršanić (ur. 2 lipca 1904 w Županji, zm. 17 grudnia 1968 w Buenos Aires) – chorwacki polityk, publicysta i nauczyciel.
Życiorys.
Brat Ante Oršanicia. Studia odbył na Wydziale Filozoficznym Uniwersytetu w Belgradzie. Pracował jako nauczyciel matematyki i fizyki w jednym z zagrzebskich liceów. 
Działał w katolickiej organizacji "Hrvatski orlovski savez", będąc jej sekretarzem. W 1937 roku został redaktorem naczelnym czasopisma "Hrvatska smotra". Jako członek ruchu ustaszy został za swą działalność polityczną pozbawiony wolności i trafił do obozu koncentracyjnego w Krušćicy koło Travnika. W strukturach marionetkowego Niepodległego Państwa Chorwackiego pełnił funkcję sekretarza stanu. 
W maju 1945 roku udał się na emigrację. W 1951 roku założył w argentyńskim Buenos Aires emigracyjną partię "Hrvatska republikanska stranka". W 1962 roku brał udział w powstaniu Chorwackiej Rady Narodowej ().

</doc>
<doc id="5386233" url="https://pl.wikipedia.org/wiki?curid=5386233" title="Lista gatunków z rodzaju ostrołódka">
Lista gatunków z rodzaju ostrołódka

Lista gatunków z rodzaju ostrołódka ("Oxytropis" DC.) – lista gatunków rodzaju roślin należącego do rodziny bobowate ("Fabaceae"). Według bazy danych "Plants of the World Online" do rodzaju należy 611 gatunków.

</doc>
<doc id="5386235" url="https://pl.wikipedia.org/wiki?curid=5386235" title="Josip Frank">
Josip Frank

Josip Frank (ur. 16 kwietnia 1844 w Osijeku, zm. 17 grudnia 1911 w Zagrzebiu) – chorwacki polityk, publicysta i prawnik.
Życiorys.
W 1868 roku uzyskał stopień doktora nauk prawnych na Uniwersytecie Wiedeńskim. Cztery lata później otworzył kancelarię adwokacją w Zagrzebiu oraz rozpoczął działalność polityczną.
Publikował w czasopismach "Agramer Presse" i "Kroatische Post". W swych publikacjach zarzucał rządowi bana Ivana Mažuranicia uległość wobec wpływów węgierskich i serbskich. W 1879 roku opublikował dwa artykuły: "Béla Lukács und Die Quote Kroatiens" i "Die Quote Kroatiens", w których zwrócił uwagę na problem finansowego i gospodarczego uzależnienia Chorwacji, które wynikało z warunków ugody węgiersko-chorwackiej.
W latach 1880–1894 był radnym Zagrzebia, a w latach 1884–1911 sprawował mandat posła do chorwackiego parlamentu. W 1890 roku wstąpił do Partii Prawa. Propagował ideę unormowania tzw. „kwestii chorwackiej” w ramach Austro-Węgier. W wyniku konfliktu z Franem Folnegoviciem i wynikłego z niego partyjnego rozłamu Frank współtworzył nową partię o nazwie "Čista stranka prava". Po 1896 roku był jej liderem. Wspierał rządy bana Pavla Raucha i działał na rzecz rozbicia sojuszu politycznego "Hrvatsko-srpska koalicija". Po 1909 roku stracił wpływy w partii.

</doc>
<doc id="5386238" url="https://pl.wikipedia.org/wiki?curid=5386238" title="Szolkyzył (stacja kolejowa)">
Szolkyzył (stacja kolejowa)

Szolkyzył () – stacja kolejowa w miejscowości Szolkyzył, w rejonie Sarkan, w obwodzie żetyskim, w Kazachstanie. Położona jest na linii Mojynty – Aktogaj, na trasie Nowego Jedwabnego Szlaku.

</doc>
<doc id="5386240" url="https://pl.wikipedia.org/wiki?curid=5386240" title="Nassalski">
Nassalski



</doc>
<doc id="5386242" url="https://pl.wikipedia.org/wiki?curid=5386242" title="Pollo">
Pollo



</doc>
<doc id="5386244" url="https://pl.wikipedia.org/wiki?curid=5386244" title="Dariusz Walczak">
Dariusz Walczak

Dariusz Walczak (ur. 1970, zm. 27 lutego 2022) – polski działacz społeczny, motorniczy, propagator restauracji i ochrony zabytkowych pojazdów komunikacji zbiorowej oraz autor książek–monografii o historii tramwajów.
Życiorys.
Od przeprowadzonego z jego inicjatywy remontu wagonu typu A i również z jego inspiracji zaczęło się gromadzenie zabytkowego taboru w Warszawie, który aktywiści kupowali i remontowali z własnych środków i zbiórek. W 1996 r. kierował wagonem typu K z 1939 r. w pierwszym kursie zabytkowej linii tramwajowej W. Pierwszy prezes Klubu Miłośników Komunikacji Miejskiej w Warszawie, a z ramienia zarządu Tramwajów Warszawskich odpowiedzialny za stary tabor, którego liczba przekroczyła 40 sztuk; doprowadził też do powstania izby tramwajowej tradycji w Warszawie. Oprócz ochrony i restauracji taboru tramwajowego doprowadził też do sprowadzenia z Wrocławia zniszczonego Jelcza 043 i wypromował zainteresowanie tym typem pojazdów. Z jego inicjatywy na zlikwidowanej linii wzdłuż ul. Ząbkowskiej zachowano szyny na brukowanym odcinku między ul. Targową i ul. Brzeską. Z jego inicjatywy przekazano Częstochowie wagon doczepny do zabytkowego tramwaju 4N.
Autor docenianych i szczegółowych monografii o tramwajach m.in. w Warszawie (konnych, elektrycznych, podczas okupacji niemieckiej i w okresie powojennym) i Łodzi oraz o taborze w aglomeracji górnośląsko-zagłębiowskiej.

</doc>
<doc id="5386245" url="https://pl.wikipedia.org/wiki?curid=5386245" title="Sajak (stacja kolejowa)">
Sajak (stacja kolejowa)

Sajak (, ) – stacja kolejowa w miejscowości Sajak, w obwodzie karagandyjskim, w Kazachstanie. Położona jest na linii Mojynty – Aktogaj, na trasie Nowego Jedwabnego Szlaku.
Od stacji odchodzi bocznica do pobliskich kopalni miedzi.

</doc>
<doc id="5386246" url="https://pl.wikipedia.org/wiki?curid=5386246" title="Turos">
Turos



</doc>
<doc id="5386247" url="https://pl.wikipedia.org/wiki?curid=5386247" title="Dariusz Sałajewski">
Dariusz Sałajewski

Dariusz Sałajewski (ur. 7 listopada 1947 r. w Częstochowie, zm. 14 marca 2022 r.) – polski radca prawny i działacz samorządu zawodowego.
Życiorys.
Urodził się 7 listopada 1947 r. w Częstochowie, jego ojciec był żołnierzem Armii Krajowej i powstańcem warszawskim. Ukończył studia na Wydziale Prawa Uniwersytetu Jagiellońskiego. Egzamin radcowski zdał w 1982 r., jako jeden z pierwszych uzyskując tytuł radcy prawnego.
Współtworzył samorząd radców prawnych i miał znaczący wpływ na jego kształt oraz funkcjonowanie. Sprawował funkcje m.in. wicedziekana Rady Okręgowej Izby Radców Prawnych w Opolu, wiceprezes Krajowej Rady Radców Prawnych (2007–2013) i jej prezes (2013–2016) oraz wielokrotnie przewodniczył Komisji Zjazdowej, która przedstawiała Zjazdowi Radców Prawnych wytyczne działania. Współtwórca i wieloletni patron Ośrodka Badań, Studiów i Legislacji Krajowej Rady Radców Prawnych. Doprowadził do wdrożenia nowego modelu aplikacji radcowskiej, stawiający większy nacisk na aspekt praktyczny aplikacji i standaryzację zajęć w całej Polsce, a także wieloletnim wykładowcą na aplikacji.
Był także specjalistą prawa samorządowego.
Zmarł 14 marca 2022 r.

</doc>
<doc id="5386248" url="https://pl.wikipedia.org/wiki?curid=5386248" title="Abu al-Hussein al-Husseini al-Kuraszi">
Abu al-Hussein al-Husseini al-Kuraszi

Abu al-Hussein al-Husseini al-Kuraszi (; ur. ?) – bliskowschodni terrorysta i salafita, od 30 listopada 2022 czwarty kalif Państwa Islamskiego.
Życiorys.
Wyznawca salafizmu, jego przydomek nawiązuje do plemienia Kurajszytów, z którego wywodził się Mahomet. Niewiele wiadomo o jego życiu, w komunikatach islamistów podawano, że jest doświadczonym wojownikiem. 30 listopada 2022 został ogłoszony czwartym kalifem Państwa Islamskiego po tym, jak poprzedni kalif Abu al-Hasan al-Haszimi al-Kuraszi zginął w bitwie.

</doc>
<doc id="5386249" url="https://pl.wikipedia.org/wiki?curid=5386249" title="Rzecznik Praw Studenta">
Rzecznik Praw Studenta

Rzecznik Praw Studenta (RPS) – instytucja funkcjonująca od 2004 roku przy Parlamencie Studentów Rzeczypospolitej Polskiej (PSRP), jako organ statutowy powołany w celu obrony praw studentów.
Zgodnie ze statutem PSRP rzecznik powoływany jest przez Radę Studentów PSRP na wniosek Przewodniczącego PSRP. Jego kadencja trwa do momentu wyboru następcy przez Radę Studentów parlamentu nowej kadencji. Działalność rzecznika obejmuje przede wszystkim interweniowanie w przypadku łamania praw studentów na uczelniach wyższych oraz prowadzenie kampanii informacyjnych na rzecz zwiększania publicznej świadomości na temat praw studentów.
Zakres działania Rzecznika Praw Studenta.
Celem Rzecznika Praw Studenta jest ochrona praw studentów. W ramach swojej działalności rzecznik współdziała z wewnętrznymi organami i zespołami Parlamentu Studentów Rzeczypospolitej Polskiej, w tym z Przewodniczącym PSRP oraz Radą Studentów PSRP. Do zakresu działalności instytucji rzecznika należy:
Rzecznik Praw Studenta działa na podstawie statutu Parlamentu Studentów Rzeczypospolitej Polskiej.
Wybór, odwołanie i kadencja.
Zgodnie ze Statutem PSRP Rzecznika Praw Studenta powołuje i odwołuje Rada Studentów bezwzględną większością głosów, na wniosek Przewodniczącego PSRP. Kadencja Rzecznika Praw Studenta kończy się w przypadku odwołania go zgodnie z procedurą zawartą w Statucie PSRP, rezygnacji rzecznika lub też w dniu wyboru jego następcy przez Radę Studentów nowej kadencji Parlamentu.

</doc>
<doc id="5386255" url="https://pl.wikipedia.org/wiki?curid=5386255" title="Tagynkara (stacja kolejowa)">
Tagynkara (stacja kolejowa)

Tagynkara (, ) – stacja kolejowa w obwodzie karagandyjskim, w Kazachstanie. Położona jest na linii Mojynty – Aktogaj, na trasie Nowego Jedwabnego Szlaku. Leży wśród stepów, w oddaleniu od skupisk ludzkich.

</doc>
<doc id="5386258" url="https://pl.wikipedia.org/wiki?curid=5386258" title="Kusanka">
Kusanka

Kusanka ("Wyulda") – rodzaj ssaka z podrodziny kitanek (Trichosurinae) w obrębie rodziny pałankowatych (Phalangeridae).
Zasięg występowania.
Rodzaj obejmuje jeden żyjący współcześnie gatunek występujący w północnej Australii.
Morfologia.
Długość ciała 30–47 cm, długość ogona 28–30 cm; masa ciała 0,9–2 kg.
Systematyka.
Etymologia.
"Wyulda": rodzima, aborygeńska nazwa kusanki znad rzeki Lyons w północno-zachodniej Australii.
Podział systematyczny.
Do rodzaju należy jeden występujący współcześnie gatunek:
Opisano również gatunek wymarły z miocenu Australii:

</doc>
<doc id="5386259" url="https://pl.wikipedia.org/wiki?curid=5386259" title="Wyulda">
Wyulda



</doc>
<doc id="5386262" url="https://pl.wikipedia.org/wiki?curid=5386262" title="Pytanie Leibniza">
Pytanie Leibniza



</doc>
<doc id="5386265" url="https://pl.wikipedia.org/wiki?curid=5386265" title="1355 km">
1355 km

1355 km (, ) – przystanek kolejowy i posterunek odstępowy w obwodzie karagandyjskim, w Kazachstanie. Położony jest na linii Mojynty – Aktogaj, na trasie Nowego Jedwabnego Szlaku. Leży wśród stepów, w oddaleniu od skupisk ludzkich, w pobliżu jeziora Bałchasz.

</doc>
<doc id="5386266" url="https://pl.wikipedia.org/wiki?curid=5386266" title="Nilandhoo (atol Faafu)">
Nilandhoo (atol Faafu)



</doc>
<doc id="5386267" url="https://pl.wikipedia.org/wiki?curid=5386267" title="Nilandhoo">
Nilandhoo



</doc>
<doc id="5386268" url="https://pl.wikipedia.org/wiki?curid=5386268" title="Czarkówka rozetkowa">
Czarkówka rozetkowa

Czarkówka rozetkowa ("Cotylidia pannosa" (Sowerby) D.A. Reid) – gatunek grzybów z rodziny "Rickenellaceae".
Systematyka i nazewnictwo.
Pozycja w klasyfikacji według Index Fungorum: "Cotylidia, Rickenellaceae, Hymenochaetales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy gatunek ten opisał w 1799 r. James Sowerby, nadając mu nazwę "Helvella pannosa". Jak sztuczna, oparta tylko na zewnętrznym podobieństwie była to klasyfikacja, świadczy fakt, że "Helvella" jest przedstawicielem typu workowców, tymczasem gatunki rodzaju "Cotylidia" należą do typu podstawczaków. Później gatunek ten zaliczany był do różnych innych rodzajów. Obecną, uznaną przez Index Fungorum nazwę, nadał mu Scott Alan Redhead w 1965 r.
Ma 14 synonimów. Niektóre z nich:
Polską nazwę nadał Stanisław Domański w 1991 r.
Morfologia.
O wysokości 1–5 cm. Zwykle występują gromadnie, a sąsiednie zrastają się z sobą, czasem tworząc rozety o różnych wymiarach, czasami jednak są pałeczkowate lub pseudolejkowate. Kapelusz w stanie świeżym czysto biały, ale szybko żółknący podczas suszenia. W eksykatach jego kolor waha się od bladego, płowożółtego lub kremowobrązowego do ciemnobrązowego w starych zbiorach. Górna powierzchnia jest utworzona z rzucających się w oczy promieniście ułożonych, przypominających linę, pasm strzępek, które nadają grzybowi wyraźnie włóknisty wygląd. Powierzchnia hymenialna gładka, pofałdowana, w stanie świeżym mniej więcej w kolorze kapelusza, po wyschnięciu staje się kremowa lub ochrowa. Pod lupą powierzchnia hymenium często wydaje się wyraźnie kutnerowata z powodu obecności wystających cystyd, ale są one bardzo kruche i mogą być trudne do zauważenia na materiale zielnikowym. Trzon zwykle szczątkowy, ale jeśli występuje, jest krótki i gruby, z białawym lub płowożółtym kutnerem pokrywającym podstawę i rozciągającym się na otaczającą glebę i resztki roślinne.
System strzępkowy monomityczny. Strzępki szkliste, rozgałęzione, o średnicy 3–5(–6) µm, bez sprzążek. Niektóre są skręcone, podobne do wstążek i mają cienkie lub lekko pogrubione ścianki. Nie ma wyraźnej skórki. Hymenium u niektórych okazów osiąga grubość 170 µm. Cystydy w postaci długich, cylindrycznych lub lekko maczugowatych strzępek, wyrastających w tramie tuż nad hymenium i wystających poza podstawki na długość do 75 µm. Mają szerokość 8–13 µm, cienkie lub bardzo lekko pogrubione ściany i nie mają przegród. Podstawki do 50 × 6–8 µm, cylindryczne do maczugowatych, zwykle 4-zarodnikowe, ale czasami 2-zarodnikowe. Zarodniki (5–)6–8,5(–9) × (3–)3,75–4 µm, cienkościenne, szkliste, elipsoidalne z wyraźnym bocznym wierzchołkiem. Niedojrzałe zarodniki są bardzo szeroko eliptyczne.
Występowanie i siedlisko.
Podano stanowiska czarkówki rozetkowej w Ameryce Północnej, Europie oraz w kilku miejscach w Azji i Afryce. W Polsce W. Wojewoda w 2003 r. przytoczył 8 stanowisk, w tym 4 dawne. W "Czerwonej liście roślin i grzybów Polski" ma status E – gatunek wymierający, którego przeżycie jest mało prawdopodobne, jeśli nadal będą działać czynniki zagrożenia. Aktualne stanowiska podaje internetowy atlas grzybów. Znajduje się w nim na liście gatunków zagrożonych i wartych objęcia ochroną.
Naziemny grzyb saprotroficzny, być może tworzy mykoryzę z bukiem. Występuje w lasach liściastych i mieszanych, czasami na obrzeżach dróg, często pod bukami.

</doc>
<doc id="5386269" url="https://pl.wikipedia.org/wiki?curid=5386269" title="Fuvahmulah">
Fuvahmulah



</doc>
<doc id="5386271" url="https://pl.wikipedia.org/wiki?curid=5386271" title="Cotylidia pannosa">
Cotylidia pannosa



</doc>
<doc id="5386274" url="https://pl.wikipedia.org/wiki?curid=5386274" title="Muli (atol Meemu)">
Muli (atol Meemu)



</doc>
<doc id="5386276" url="https://pl.wikipedia.org/wiki?curid=5386276" title="Frano Supilo">
Frano Supilo

Frano Supilo (ur. 30 listopada 1870 w Cavtacie, zm. 25 września 1917 w Londynie) – chorwacki polityk, publicysta i nauczyciel.
Życiorys.
Ukończył szkołę rolniczą w Gružu, a następnie podjął się pracy wędrownego nauczyciela.
Był zwolennikiem Partii Prawa. Opowiadał się za zasadą samostanowienia narodów, zjednoczeniem Chorwacji (w tym Slawonii, Istrii, Bośni i Hercegowiny) z Dalmacją i federalizacją Austro-Węgier. W 1891 roku założył w Dubrowniku tygodnik polityczny "Crvena Hrvatska", a w 1900 roku "Novi list" w Fiume (promując w nim porozumienie chorwacko-serbskie). Był zwolennikiem politycznej współpracy Słowian południowych z pozostałymi narodami monarchii habsburskiej w ramach stawiania oporu przed germanizacją. Wraz z Ante Trumbiciem w 1905 roku był inicjatorem uchwalenia tzw. rezolucji rijeckiej i zadarskiej, które położyły podwaliny pod przyszły chorwacko-serbski alians polityczny.
W 1906 roku uzyskał mandat posła do chorwackiego parlamentu, będąc liderem sojuszu politycznego Hrvatsko-srpska koalicija. W 1907 roku sprzeciwiał się uchwaleniu przez węgierski parlament tzw. „Željezničarskiej pragmatiki”, czyli ustawy ustanawiającej język węgierski językiem urzędowym kolei na ziemiach chorwackich. Został pomówiony przez historyka Heinricha Friedjunga o działalność agenturalną na rzecz Serbii. W wyniku porażki w procesie sądowym Friedjung wycofał swe twierdzenia. Supilo opuścił jednak koalicję.
Po wybuchu I wojny światowej emigrował najpierw do Włoch, a następnie do Anglii. Był jednym z założycieli Komitetu Jugosłowiańskiego (1915) i sprzeciwiał się warunkom traktatu londyńskiego, w ramach którego Włochom obiecano południowosłowiańskie zdobycze terytorialne. Był zwolennikiem powstania wspólnego federacyjnego państwa Słowian południowych (jugoslawizm). W wyniku konfliktu z Nikolą Pašiciem i większością członków komitetu w 1916 roku opuścił jego szeregi. Podpisanie Deklaracji z Korfu (1917) przyjął jednak z zadowoleniem.

</doc>
<doc id="5386278" url="https://pl.wikipedia.org/wiki?curid=5386278" title="Addu City">
Addu City



</doc>
<doc id="5386279" url="https://pl.wikipedia.org/wiki?curid=5386279" title="U’ngoofaaru">
U’ngoofaaru



</doc>
<doc id="5386282" url="https://pl.wikipedia.org/wiki?curid=5386282" title="Seenu">
Seenu



</doc>
<doc id="5386284" url="https://pl.wikipedia.org/wiki?curid=5386284" title="Thuludhoo">
Thuludhoo



</doc>
<doc id="5386286" url="https://pl.wikipedia.org/wiki?curid=5386286" title="Vilinglili (atol Gaafu Alif)">
Vilinglili (atol Gaafu Alif)



</doc>
<doc id="5386288" url="https://pl.wikipedia.org/wiki?curid=5386288" title="Villingili (atol Kaafu)">
Villingili (atol Kaafu)



</doc>
<doc id="5386290" url="https://pl.wikipedia.org/wiki?curid=5386290" title="Vilinglili (Gaafu Alif)">
Vilinglili (Gaafu Alif)



</doc>
<doc id="5386294" url="https://pl.wikipedia.org/wiki?curid=5386294" title="Villingili (Kaafu)">
Villingili (Kaafu)



</doc>
<doc id="5386295" url="https://pl.wikipedia.org/wiki?curid=5386295" title="Villingili (Malé)">
Villingili (Malé)



</doc>
<doc id="5386296" url="https://pl.wikipedia.org/wiki?curid=5386296" title="Villingili">
Villingili



</doc>
<doc id="5386297" url="https://pl.wikipedia.org/wiki?curid=5386297" title="Gan (atol Laamu)">
Gan (atol Laamu)



</doc>
<doc id="5386300" url="https://pl.wikipedia.org/wiki?curid=5386300" title="Gan (ujednoznacznienie)">
Gan (ujednoznacznienie)



</doc>
<doc id="5386303" url="https://pl.wikipedia.org/wiki?curid=5386303" title="Heinrich Friedjung">
Heinrich Friedjung

Heinrich Friedjung (ur. 18 stycznia 1851 w Roštínie, zm. 14 lipca 1920 w Wiedniu) – austriacki historyk i publicysta pochodzenia żydowskiego, pangermanista.
Życiorys.
Urodził się na terenie dzisiejszych Czech w rodzinie pochodzenia żydowskiego. Studiował historię w Pradze, Berlinie i Wiedniu, a jego nauczycielami byli m.in. Theodor Mommsen (1817–1903), Leopold von Ranke (1795–1886) i Theodor Gomperz (1832–1912). W latach 1871–1875 studiował także w "Institut für Österreichische Geschichtsforschung". W latach 1873–1879 pracował jako wykładowca na wiedeńskiej "Handelsakademie".
Wyrażał żywe zainteresowanie ideami pangermanizmu. Opowiadał się za zacieśnianiem związków gospodarczych Austro-Węgier i Cesarstwa Niemieckiego. W kwestiach ustrojowych był zwolennikiem liberalnych i scentralizowanych rządów (głoszenie takich poglądów ustrojowych doprowadziło do jego usunięcia z "Handelsakademie"). Był natomiast przeciwnikiem nacjonalistycznych ruchów węgierskich i słowiańskich. 
Po usunięciu z uczelni poświęcił się pracy publicystycznej, ściśle współpracując z Georgiem von Schönererem (ich drogi rozeszły się w związku z antysemityzmem von Schönerera). W 1880 roku przygotował program założycielski Niemieckiej Partii Ludowej, w którym postulował m.in. ustanowienie języka niemieckiego jedynym językiem urzędowym. Wraz z von Schönererem, Victorem Adlerem (1852–1918) i Engelbertem Pernerstorferem (1850–1918) opracował tzw. program z Linzu ("Linzer Programm"). Od 1883 roku wydawał „Die Deutsche Wochenschrift”, a w latach 1886–1887 był redaktorem naczelnym „Die Deutsche Zeitung”. W latach 1891–1897 zasiadał w radzie gminnej Wiednia. 
Kontynuował także karierę historyka. Za jego najważniejszą publikację naukową uważa się "Der Kampf um die Vorherrschaft in Deutschland 1859 bis 1866", po raz pierwszy wydaną w latach 1897–1898, i traktującą o pojednaniu Austrii i Niemiec w ramach ścisłego sojuszu między dwoma sąsiednimi dużymi państwami. 
W trakcie kryzysu bośniackiego (1909) Friedjung opublikował artykuł napisany na podstawie dokumentów dostarczonych mu przez austro-węgierski MSZ. Posądził w nim polityków Hrvatsko-srpskiej koaliciji o dopuszczanie się zdrady stanu. Oskarżeni politycy południowosłowiańscy wytoczyli sprawę sądową przeciwko Friedjungowi i dowiedli swojej niewinności. Ustalono również, że dokumenty stanowiące podstawę oskarżeń były sfabrykowane. Mimo że Friedjung opublikował artykuł w dobrej wierze, będąc nieświadomym fałszerstwa, jego reputacja uległa nadszarpnięciu.
Publikacje.
Publikacje podane za Österreichisches Biographisches Lexikon:

</doc>
<doc id="5386304" url="https://pl.wikipedia.org/wiki?curid=5386304" title="Haa Dhalu">
Haa Dhalu



</doc>
<doc id="5386306" url="https://pl.wikipedia.org/wiki?curid=5386306" title="Gaafu Dhalu">
Gaafu Dhalu



</doc>
<doc id="5386308" url="https://pl.wikipedia.org/wiki?curid=5386308" title="One Limassol">
One Limassol

One Limassol, zwany też One – wieżowiec mieszkalny w Limassol na Cyprze. Budowę rozpoczęto w listopadzie 2017 roku. Budowla ma 38 pięter i jest wysoka na 170 metrów, co czyni ją najwyższą budowlą na Cyprze.

</doc>
<doc id="5386309" url="https://pl.wikipedia.org/wiki?curid=5386309" title="Maamingili (atol Alif Dhaal)">
Maamingili (atol Alif Dhaal)



</doc>
<doc id="5386311" url="https://pl.wikipedia.org/wiki?curid=5386311" title="Maamingili">
Maamingili



</doc>
<doc id="5386312" url="https://pl.wikipedia.org/wiki?curid=5386312" title="Ludwika Rivoli">
Ludwika Rivoli

Ludwika Tekla Rivoli (zamężna Tomaszkiewicz, ur. 3 marca 1814 w Łęczycy, zm. 16 października 1878 w Warszawie) – polska śpiewaczka operowa i aktorka.
Kariera.
Od dzieciństwa występowała jako aktorka w Wilnie i w zespołach teatrów prowincjonalnych. W 1830 r. zadebiutowała z sukcesem w teatrze warszawskim w sztuce "Asmodeuszek". Po krótkim okresie występów w Krakowie związała się z zespołem wędrownym Jana Aśnikowskiego. Wówczas zaczęła występować jako śpiewaczka. W 1834 r. wystąpiła na scenie Teatru Wielkiego w Warszawie w partii Zerliny ("Fra Diavolo"). Występowała w operze warszawskiej do 1851 r., po czym z powodu choroby gardła wycofała się z opery, występując jedynie w drugoplanowych rolach w zespole dramatycznym. Wystąpiła m.in. w operach: "Czaromysł", "książę słowiański, czyli nimfy jeziora Gopło" Karola Kurpińskiego"," Zampa Ferdinanda Hérolda, "Koń spiżowy" Daniela Aubera, "Kopciuszek" i "Turek we Włoszech".
Rodzina.
Jej ojcem był aktor i śpiewak, Wacław Rivoli. Jej siostry: Paulina i Julia również zrobiły karierę jako śpiewaczki. W 1844 r. wyszła za mąż za urzędnika, Teodora Tomaszkiewicza. 

</doc>
<doc id="5386313" url="https://pl.wikipedia.org/wiki?curid=5386313" title="Wilingili">
Wilingili



</doc>
<doc id="5386315" url="https://pl.wikipedia.org/wiki?curid=5386315" title="Droga krajowa B8 (Cypr)">
Droga krajowa B8 (Cypr)

B8 - droga krajowa na Cyprze. Zaczyna się ona w centrum Limassol, a kończy rondem w Troodos, gdzie dalsza droga przyjmuje nawę B9.

</doc>
<doc id="5386318" url="https://pl.wikipedia.org/wiki?curid=5386318" title="Tadeusz Musioł">
Tadeusz Musioł

Tadeusz Musioł (ur. marzec 1948 roku w Wielkiej Brytanii) - harcmistrz, polityk, doktor filozofii.
Życiorys.
Jest synem polskich emigrantów wojennych do Wielkiej Brytanii, jego matką jest Jadwiga (ur. 1925), a dziadkiem Stefan Liszko.
Był wiceprezesem Zrzeszenia Polskich Studentów i Absolwentów na Uchodźstwie. Działa w harcerstwie polskim poza granicami Polski. 
Podsekretarz Stanu w rządzie Kazimierza Sabbata w okresie od 12 lipca 1978 roku do 9 kwietnia 1979 roku. 
Członek Rady Narodowej w latach 1983 - 1991.
Po upadku komunizmu w Polsce uczył w polskiej szkole, obronił pracę doktorską z filozofii i działał w harcerstwie.
Uczestniczył w uroczystościach pożegnania szczątków Prezydentów RP na Uchodźstwie w Newark. Później 12 listopada 2022 roku był obecny na uroczystościach złożenia szczątków w Mauzoleum Prezydentów RP na Uchodźstwie w Świątyni Opatrzności Bożej na warszawskim Wilanowie.

</doc>
<doc id="5386330" url="https://pl.wikipedia.org/wiki?curid=5386330" title="Indywidualne Mistrzostwa Szwecji na Żużlu 2022">
Indywidualne Mistrzostwa Szwecji na Żużlu 2022

Indywidualne Mistrzostwa Szwecji na Żużlu 2022 – cykl turniejów żużlowych, mających wyłonić najlepszych żużlowców szwedzkich w sezonie 2022. Tytuł wywalczył Oliver Berntzon.
Finał.
 
 
 
 
 

</doc>
<doc id="5386331" url="https://pl.wikipedia.org/wiki?curid=5386331" title="Stanisław Biskupski (1898-1944)">
Stanisław Biskupski (1898-1944)

Stanisław Biskupski (ur. 21 listopada 1898 w Warszawie, zm. 5 stycznia 1944 tamże) – harcerz, żołnierz POW, kapitan W.P.
Życiorys.
Rodzicami byli Wincenty Piotr Adam Biskupski herbu Szreniawa, adwokat, oraz Izabella z domu Bratkowska herbu Świnka. 
W 1912 czternastoletni Stanisław Biskupski, uczeń drugiej klasy, wstąpił do organizacji skautowej działającej konspiracyjnie w Królestwie Polskim. Był kolejno harcerzem, zastępowym, drużynowym. 15 sierpnia 1916 Stanisław Biskupski został członkiem Polskiej Organizacji Wojskowej. Odbył szkolenie podstawowe i kurs podoficerski, został dowódcą zastępu. W 1917 brał wraz z zastępem udział we wszystkich wystąpieniach antyniemieckich w Warszawie. Zastęp prowadził również akcje rozrzucania i rozklejania ulotek skierowanych przeciw okupantowi. Stanisław Biskupski jest instruktorem szkoły podoficerskiej, odznacza się przy rekrutacji młodzieży szkolnej wyższych klas do organizacji. W początku 1918 Stanisław Biskupski otrzymał rozkaz przygotowania planu rozbrojenia Niemców w rejonie działania zastępu, lecz w marcu został zdekonspirowany, zaaresztowany i uwięziony w Cytadeli Warszawskiej. Został zwolniony po trzech miesiącach i oddany pod dozór policyjny. W październiku Stanisław Biskupski został ponownie aresztowany jako podejrzany o współuczestnictwo w zamachu na dr. Ericha Schultze, naczelnika niemieckiej policji politycznej. Został zwolniony po trzech tygodniach uwięzienia w Cytadeli. 11 listopada Stanisław Biskupski brał udział w rozbrajaniu Niemców. Wieczorem, wraz z całym dawnym zastępem POW, został odkomenderowany do powstałej tego dnia Legii Akademickiej. 26 listopada 1918 jednocześnie z przeformowaniem Legii Akademickiej w regularny oddział, Stanisław Biskupski został nominowany na podoficera POW. Z powstałym z Legii 36 Pułkiem Piechoty uczestniczył w wojnie polsko-ukraińskiej na terenie Galicji Wschodniej i na Wołyniu. Po zakończeniu kampanii Stanisław Biskupski został skierowany do Szkoły Podchorążych Piechoty, a po jej ukończeniu otrzymał promocję na stopień podporucznika. Został przydzielony do II Oddziału Sztabu Generalnego WP (Sekcja 2 - Wywiad, Wydział 5 - Defensywa).
W sytuacji zagrożenia Warszawy przez Armię Czerwoną, 22 lipca 1920 r. Generalny Inspektor Armii Ochotniczej, gen. Józef Haller wydał rozkaz o sformowaniu Dywizji Ochotniczej. Na dowódcę dywizji, wyznaczony został ppłk Adam Koc. Stanisław Biskupski został przydzielony do pułku ochotniczego POW, który został przekształcony w 201 Pułk Piechoty, z uwagi na dużą liczbę harcerzy w szeregach nazwany „harcerskim”. Jest zastępcą dowódcy 8 kompanii.
Planując stoczenie generalnej bitwy z sowieckimi wojskami Frontu Zachodniego nad Wisłą, Józef Piłsudski nakazał utworzenie 5 Armii, z zadaniem osłony północnego skrzydła frontu polskiego między granicą pruską a Bugiem. Armia ta miała prowadzić działania obronne, utrzymując przeprawy na Narwi oraz przeciwdziałać próbom marszu Armii Czerwonej ku dolnej Wiśle i Modlinowi. Dywizja Ochotnicza weszła w skład 5 Armii. Energiczne natarcie nieprzyjaciela zmusiło 5 Armię do odwrotu. W końcu lipca 201 Pułk bronił przepraw na Narwi w okolicach Łap. 1 sierpnia 1920 Pułk został oskrzydlony w okolicach Szepietowa wskutek cofnięcia się sąsiadującego 4 Pułku Piechoty Legionów. Podporucznik Biskupski, pomimo zapadającego zmroku i pojawiających się patroli kawalerii bolszewickiej, udaje się z trzema żołnierzami do sąsiedniej wsi w celu nawiązania kontaktu z 4 Pułkiem. Otoczony przez bolszewików, przebija się do swojej kompanii. Kieruje jej obroną przed nacierającymi siłami nieprzyjaciela. Umożliwia to przegrupowanie 201 Pułku i rozpoczęcie nakazanego odwrotu. W bezpośredniej styczności z nieprzyjacielem wycofuje własną kompanię. Idąc w straży tylnej zostaje zaatakowany z niewielkiej odległości granatami. Ze strzaskaną ręką i znacznym upływem krwi, zostaje wzięty do niewoli. Amputowano mu zranioną prawą rękę.
Stanisław Biskupski zostaje uwolniony z niewoli sowieckiej 21 sierpnia 1920. Po wyzdrowieniu wraca do pracy w II Oddziale Sztabu Generalnego. W 1922 zostaje porucznikiem, jego macierzystą jednostką był 22 Pułk Piechoty. 15 sierpnia 1924 został mianowany kapitanem. Pracuje również w Komendzie Miasta i Ministerstwie Spraw Wojskowych. W 1928 pracuje w Zakładach Amunicyjnych nr 2. 31 sierpnia 1929 przechodzi na własną prośbę w stan spoczynku.
Stanisław Biskupski zmarł w Warszawie 5 stycznia 1944.
Na Cmentarzu Powązkowskim w Warszawie znajduje się jego grób symboliczny (kwatera 79-6-29/30/31).
Rodzina.
Stanisław Biskupski poślubił w 1928 Leokadię Chrzanowską (1902-1989).
Mieli dwoje dzieci:

</doc>
<doc id="5386338" url="https://pl.wikipedia.org/wiki?curid=5386338" title="Kulawe konie">
Kulawe konie

 
Kulawe konie (oryg. "Slow Horses") – amerykański serial, dreszczowiec szpiegowski Apple Studios, na podstawie serii powieści Micka Herrona.
Fabuła.
Źródła:
Obiecujący agent MI5, River Cartwright, zawala trening antyterrorystyczny i trafia do Slough House - sekcji gdzie służą agenci, których wprawdzie nie wyrzucono ze służby, lecz jako „Slow Horses” nie zajmują się z reguły niczym ważnym. Ich szefem jest Jackson Lamb, który uprzykrza im życie i sprawia, że Cartwright nudzi się niemiłosiernie. Sytuacja zmienia się jednak, gdy zastępczyni szefowej MI5, Diana Taverner, zleca Lambowi szpiegowanie dziennikarza, który podsłuchał ją w najbardziej nieodpowiednim momencie.
Obsada.
Źródła:
Premiera.
Pierwsza seria miała premierę w Apple TV+ 1 kwietnia 2022. Serial został przedłużony o trzecią i czwartą serię w czerwcu, a druga pojawiła się jeszcze w tym samym roku.
Odbiór.
Zarówno pierwsza jak i druga seria "Kulawych koni" spotkała się z ciepłą reakcją krytyków. W agregatorze recenzji Rotten Tomatoes 95% z 58 recenzji pierwszej serii uznano za pozytywne, a średnia ocen wystawionych na ich podstawie wyniosła 7,7 na 10. 100% z 25 recenzji drugiej uznano za pozytywne, a średnia ocen wyniosła 8,4 na 10
Z kolei w agregatorze Metacritic średnia ważona ocen 22 recenzji pierwszej serii wyniosła 78 punktów na 100. Średnia ocen drugiej wyniosła 84 punkty, przy 10 recenzjach.

</doc>
<doc id="5386342" url="https://pl.wikipedia.org/wiki?curid=5386342" title="Kaik Brito">
Kaik Brito

Kaik Brito (ur. 26 marca 1997 w Goiâni) – brazylijski zawodnik mieszanych sztuk walki (MMA) walczący w wadze półśredniej. Od 3 grudnia 2022 roku jest mistrzem Oktagon MMA w wadze półśredniej. 

</doc>
<doc id="5386347" url="https://pl.wikipedia.org/wiki?curid=5386347" title="Anton Bober">
Anton Bober



</doc>
<doc id="5386350" url="https://pl.wikipedia.org/wiki?curid=5386350" title="Gjetan Gjetani">
Gjetan Gjetani

Gjetan Gjetani (ur. 2 kwietnia 1982 w Milocie) – poseł do Zgromadzenia Albanii z ramienia Socjalistycznej Partii Albanii.
Życiorys.
Ukończył studia prawnicze na Uniwersytecie w Szkodrze. W 2017 roku uzyskał mandat deputowanego do albańskiego parlamentu z ramienia Socjalistycznej Partii Albanii.

</doc>
<doc id="5386354" url="https://pl.wikipedia.org/wiki?curid=5386354" title="Animal">
Animal



</doc>
<doc id="5386363" url="https://pl.wikipedia.org/wiki?curid=5386363" title="Animal (singel)">
Animal (singel)



</doc>
<doc id="5386364" url="https://pl.wikipedia.org/wiki?curid=5386364" title="Animal (singiel)">
Animal (singiel)



</doc>
<doc id="5386365" url="https://pl.wikipedia.org/wiki?curid=5386365" title="Animal (album)">
Animal (album)



</doc>
<doc id="5386367" url="https://pl.wikipedia.org/wiki?curid=5386367" title="Chorążowce">
Chorążowce

Chorążowce (, "Charużaucy"; , "Chorużewcy") – wieś na Białorusi, w obwodzie grodzieńskim, w rejonie lidzkim, w sielsowiecie Berdówka.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Lida.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Lida. W 1921 miejscowość liczyła 130 mieszkańców, zamieszkałych w 24 budynkach, w tym 124 Białorusinów i 6 Polaków. 124 mieszkańców było wyznania prawosławnego i 6 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5386368" url="https://pl.wikipedia.org/wiki?curid=5386368" title="Kościół św. Klary w Dobrej (powiat łobeski)">
Kościół św. Klary w Dobrej (powiat łobeski)



</doc>
<doc id="5386369" url="https://pl.wikipedia.org/wiki?curid=5386369" title="Parafia św. Klary w Dobrej (powiat łobeski)">
Parafia św. Klary w Dobrej (powiat łobeski)



</doc>
<doc id="5386371" url="https://pl.wikipedia.org/wiki?curid=5386371" title="Dom podcieniowy w Przemysławiu">
Dom podcieniowy w Przemysławiu

Dom podcieniowy w Przemysławiu – zabytkowy dom podcieniowy położony w Przemysławiu, w województwie pomorskim, w powiecie nowodworskim, w gminie Stegna. 
Opis obiektu.
Dom w konstrukcji drewniano-szkieletowej, wzniesiony w 1789 roku. Podcień w konstrukcji ryglowej z wypełnieniem żółtą cegłą holenderką, wsparty na sześciu słupach, dobudowany został później. Budynek stanowi jedyny zachowany element istniejącej w tym miejscu zagrody typu holenderskiego. Posiada cechy stylu barokowego i rokokowego. Przeszedł remont w latach 1960 i 2005. Obecnie w rękach prywatnych. Wpisany do rejestru zabytków w 1961 roku.

</doc>
<doc id="5386374" url="https://pl.wikipedia.org/wiki?curid=5386374" title="Martyna Jancelewicz">
Martyna Jancelewicz

Martyna Jancelewicz (ur. 29 kwietnia 2002) – polska bokserka, wicemistrzyni Europy seniorów.
Życiorys.
Jest zawodniczką Taurusa Goleniów. 
W 2018 została wicemistrzynią Europy juniorek w kategorii 80 kg, w 2019 zdobyła brązowy medal młodzieżowych mistrzostw Europy w kategorii 81 kg, w 2021 brązowy medal młodzieżowych mistrzostw świata w tej samej kategorii (na tych zawodach po awansie bez walki do półfinału przegrała pierwszą walkę). W 2021 i 2022 została młodzieżową mistrzynią Europy w kategorii 81 kg. Pierwszy sukces seniorski na imprezie rangi mistrzowskiej odniosła w 2022, zdobywając srebrny medal mistrzostw Europy w kategorii 81 kg. 
Jest także mistrzynią Polski seniorek z 2021 (kat. 81 kg).

</doc>
<doc id="5386382" url="https://pl.wikipedia.org/wiki?curid=5386382" title="Nowi kumple">
Nowi kumple

Nowi kumple – singel polskiego rapera White’a 2115 na którym gościnnie wystąpili raperzy Bedoes oraz Kuqe z albumu Rockstar. Wydawnictwo w formie digital download ukazało się 23 sierpnia 2018 roku na kanale SBM Label.
Singiel został zarejestrowany w studiu „NoBoCoTo Studio”, w Warszawie. Za mix/mastering odpowiadał DJ Johny, a za produkcję MajinSauce.
Nagranie osiągnęło status podwójnej platynowej płyty (2020). Singiel zdobył ponad 38 milionów wyświetleń w serwisie YouTube (2022).

</doc>
<doc id="5386383" url="https://pl.wikipedia.org/wiki?curid=5386383" title="Kwak Kyung-taek">
Kwak Kyung-taek

Kwak Kyung-taek, hangul: 곽경택, (ur. 23 maja 1966 w Pusan) – południowokoreański reżyser i scenarzysta filmowy.
Życiorys.
Studiował reżyserię filmową na Uniwersytecie Nowojorskim. Jako reżyser zadebiutował w 1997 roku niskobudżetowym filmem Eoksutang. W 2001 zdobył sławę kręcąc Chin-goo, film ten wzbudził kontrowersje związane z przemocą i wulgarnym językiem, ale przyciągnął 8 milionów widzów w całej Korei i ustanowił nowy rekord kasowy jako najpopularniejszy koreański film w tamtym czasie. Za swoją twórczość był wielokrotnie nagradzany, zdobywając m.in. Chunsa Film Art Awards, Blue Dragon Film Awards i Baeksang Arts Awards za scenariusz do filmu Amsusarin, Buil Film Awards za reżyserię Geukbisusa, a także inne nagrody. 
Filmografia.
Oprócz filmów wyreżyserował też w 2009 serial Chin-goo, Woo-ri-deul-eui Jeon-seol .

</doc>
<doc id="5386384" url="https://pl.wikipedia.org/wiki?curid=5386384" title="Andrzej Diering">
Andrzej Diering

Andrzej Diering (ur. 1951 w Gdańsku) – polski trębacz.
Życiorys.
Absolwent Średniej Szkoły Muzycznej w Gdańsku-Wrzeszczu. Będąc nastolatkiem debiutował, grając w zespołach Club 99 i Grupa Naczelnika. Jesienią 1972 roku trafił do rockowej formacji 74 Grupa Biednych, która wówczas używała głównie nazwy „Grupa 74”, będąc jej członkiem, aż do ostatecznego rozwiązania grupy w 1973 roku. W późniejszym okresie grywał w duecie z Władysławem Jagiełłą, a następnie był trębaczem zespołów: Koman Band, Spisek, Alex Band oraz prowadził własną grupę B.B. Play i grał w zespole instrumentalnym pod kier. Ryszarda Kruzy, akompaniując Krzysztofowi Klenczonowi, który w roku 1978 przyjechał ze Stanów Zjednoczonych na pierwszą od lat trasę koncertową po Polsce.
Ponadto występował i nagrywał z takimi wykonawcami jak: Krystyną Prońko (w Koman Bandzie), Stanem Borysem, Haliną Frąckowiak (w Spisku), Grażyną Łobaszewską, Krzysztofem Cugowskim (w Spisku) czy z Wojciechem Gąssowskim.
Pod koniec XX wieku na kilka lat osiadł w Niemczech, zaś w 2000 roku, ze względów zdrowotnych, zaniechał dalszej działalności muzycznej i scenicznej.
Dyskografia.
Albumy.
Z 74 Grupą Biednych:
Z zespołem Koman Band:
Z zespołem Spisek:
Z zespołem Alex Band:
Z Wojciechem Gąssowskim:
Z zespołem B.B. Play: 

</doc>
<doc id="5386393" url="https://pl.wikipedia.org/wiki?curid=5386393" title="Kombajn (Warszawa)">
Kombajn (Warszawa)

Kombajn – osiedle mieszkaniowe w dzielnicy Ochota w Warszawie.
Położenie i charakterystyka.
Osiedle Kombajn znajduje się na warszawskiej Ochocie, w północnej-zachodniej części obszaru Miejskiego Systemu Informacji Filtry. Jest położone między ulicą Nowogrodzką i Alejami Jerozolimskimi oraz wcześniej wzniesionymi budynkami usytuowanymi przy pl. Artura Zawiszy i pl. Sokratesa Starynkiewicza. Powstało w miejscu powojennych ruin, nieukończonego budynku oraz różnego rodzaju prowizorycznych zabudowań, które zostały uprzątnięte i wyburzone. Jego powierzchnia wynosi 1,9 hektara.
Zespół mieszkaniowy został zaprojektowany w wyniku konkursu zleconego przez Dyrekcję Rozbudowy Miasta i ogłoszonego przez Stowarzyszenie Architektów Polskich (SARP) w 1957 roku. Jego architektami byli Teodor Bursche, Wojciech Onitzch, Władysław Rzechowski, Marian Sulikowski i Alina Supińska. Za konstrukcję odpowiadał J. Teliga. Wykonawcą było Przedsiębiorstwo Budownictwa Miejskiego „Centrum”. Nazwa została wymyślona przez twórców osiedla i pochodzi od planowanego układu budynków. Przypominał on kształtem kombajn zbożowy. Osiedle składa się z 7 budynków mieszkalnych o wysokości od 7 do 12 kondygnacji wybudowanych częściowo w technologii cegły żerańskiej, a częściowej wielkiej płyty. Łącznie, w latach 1960–1966 powstały 563 mieszkania (według innego źródła 584 mieszkania zbudowane w latach 1961–1966) o średniej powierzchni 37,5 m², przewidziane dla 1707 mieszkańców.
Nietypowy dla okresu, w którym powstały budynki, jest fakt, iż liczby ich kondygnacji nie wynikały z zastosowania typowych projektów (cztero- i dziesięciopiętrowych), ale z dostosowania ich wysokości do sąsiednich zabudowań. Budynki znajdujące się przy Al. Jerozolimskich są odsunięte od jezdni tworząc niewielki skwer, w nawiązaniu do kładki nad linią średnicową wybudowanej po drugiej stronie ulicy oraz bliskości stacji kolejowej Warszawa Główna i przystanku kolejowego Warszawa Ochota. Mieszczą one na dwóch kondygnacjach lokale handlowe i usługowe. Działał tu m.in. bar szybkiej obsługi „Zajazd”, później zaś inne restauracje, w tym od 1997 roku przez ponad 20 lat „Grand Kredens”. W środku osiedla (pod adresem Al. Jerozolimskie 117a) znajduje się przedszkole nr 239. W jednym z lokali użytkowych znajduje się miejska biblioteka „Przy Zawiszy”. Detalem architektonicznym jest galeria łącząca lokale usługowe na piętrze, która tworzy wrażenie wyraźnego podziału budynków na część mieszkalną i usługową. Redaktorzy miesięcznika „Architektura”, Bogusław Chyliński i Marian Łyczkowski, w 1964 określili osiedle jako „dobry przykład mieszkaniowej architektury wielkomiejskiej”, jednocześnie zwracając uwagę na niską jakość wykonania. Z kolei Jarosław Zieliński określił je w swojej książce z 2010 roku jako „nieciekawe bloki”.
Projekt osiedla otrzymał nagrodę II stopnia Ministra Budownictwa i Przemysłu Materiałów Budowlanych.
Zespół znalazł się na opracowanej w 2003 roku przez SARP liście dóbr kultury współczesnej Warszawy z lat 1945–1989 ze względu na przyjęte kryteria: kontekstu, tradycji miejsca i próby czasu.
Na przełomie XX i XXI w. osiedle było opisywane jako miejsce znane z dużej liczby agencji towarzyskich.
W październiku 2012 roku na północnej ścianie bloku przy ul. Nowogrodzkiej 76 powstał ponad 30-metrowy mural autorstwa grupy GORE pt. „Humalus”. Rozwinięciem tytułu jest napis na elewacji „Herbem jego Upadek Mieczem Awersja Liczbą wielkie Urojenie Syn tetyzmu”.

</doc>
<doc id="5386405" url="https://pl.wikipedia.org/wiki?curid=5386405" title="TripleS">
TripleS

TripleS (stylizowane na "tripleS" hangul: 트리플에스 "Teulipeul-eseu", Kanji: トリプルS "Toripuru S") – południowokoreański girlsband k-popowy, założony przez MODHAUS. Grupa została przedstawiona publiczności w ramach przed debiutowego projektu, który rozpoczął się w maju 2022 roku, gdzie każda z 24 członkiń ujawniana jest cyklicznie.
Planują być pierwszą grupą K-pop, która połączy światy NFT i K-pop. Członkinie będą rotować pomiędzy grupą, podjednostkami i działaniami solowymi, zgodnie z wyborem fanów, jako że fani będą mogli uczestniczyć i komunikować się z nimi, np. decydując o podjednostkach i treściach poprzez NFT. Koncepcja grupy polega na tym, że dziewczyny z "tripleS" łączą siły i pokazują wszystkie swoje umiejętności. W każdym sezonie będą prezentować swój nowy „Dimension”(Wymiar) z nowymi koncepcjami.
Nazwa.
Nazwa grupy „triple S” odnosi się do trzech słów na literę „S”, „"Social", "Sonyo", "Seoul"”.
Historia.
Przed debiutem.
Przed dołączeniem do MODHAUS wiele członkiń było już zaangażowanych w przemysł rozrywkowy. Jeong Hye-rin była aktorką dziecięcą w Kids Planet, zagrała również w serialu internetowym "Between Us" z 2018 roku. Wystąpiła także w reklamie japońskich podręczników. Jeong Hye-rin i Kim Na-kyoung były stażystkami w P Nation. Kim Soo-min była na przesłuchaniu w P Nation i Jellyfish Entertainment. Kaede jest byłą modelką dziecięcą, była również ekskluzywną modelką japońskiego magazynu Nico☆Puchi do 2019 roku, po odejściu została modelką marek odzieżowych Lindiha i LIZLISA.
Kim Chae-yeon jest byłą członkinią Busters i CutieL, a także aktorką i prowadzącą programy telewizyjne dla dzieci takie jak "Cooking Class", "Tok!Tok! Boni Hani" i "Quiz Monster". Kim Na-kyoung jest młodszą siostrą piosenkarki Bibi, można było ją zobaczyć także w finałowym odcinku programu SBS "The Fan".
Lee Ji-woo i Kim Yoo-yeon są byłymi uczestniczkami programu survivalowego MBC "My Teenage Girl". Lee Ji-woo zadebiutowała jako aktorka w serialu internetowym "I:LOVE:DM", a także była główną bohaterką w zwiastunach programu "My Teenage Girl". Lee Ji-woo została wyeliminowana w szóstej rundzie, zajmując 18. miejsce, a Kim Yoo-yeon w ostatnim odcinku, zajmując 8. miejsce. Gong Yu-bin była uczestniczką programu kulinarnego "I am Chef" i znalazła się w finałowej trójce.
Od 2022: Ujawnianie członkiń, debiut podjednostki i grupy.
18 lutego 2022 roku wytwórnia Modhaus ogłosiła, że założy pierwszą na świecie „dziewczęcą grupę z udziałem fanów” i że grupa ma zacząć ujawniać członkinie w pierwszej połowie roku. Zarządzaniem grupy ma się zająć Jaden Jeong, który pracował z takimi firmami jak JYP Entertainment, Woollim Entertainment, Sony Music Korea i Blockberry Creative.
Pierwszy komplet członkiń był ujawniany co dwa tygodnie od maja do września 2022 (w kolejności) Yoon Seo-yeon, Jeong Hye-rin, Lee Ji-woo, Kim Chae-yeon, Kim Yoo-yeon, Kim Soo-min, Kim Na-kyoung i Gong Yu-bin.
12 lipca ogłoszono, że "tripleS" będzie współpracować z GS25. W ramach współpracy GS25 będzie sprzedawać produkty zestawu kolaboracyjnego grupy oraz fotokarty offline w drugiej połowie 2022 roku.
8 sierpnia "tripleS" wydało swoją oficjalną aplikację "Cosmo", a także pierwszy pakiet cyfrowych fotokart, które są wymienne na tokeny NFT, aby głosować w przyszłych wydarzeniach poprzez aplikacje.
16 września ogłoszono, że "tripleS" rozpocznie przygotowania do pierwszych działań podjednostek, w skład których wchodzą: "Acid Angel From Asia" i "+(KR)ystal Eyes". Podjednostka "Acid Angel From Asia" rozpoczęła swoją pierwszą działalność w październiku, a swój oficjalny debiut miała 28 października 2022 roku.
Drugi komplet członkiń jest ujawniany tak jak w przypadku pierwszego co dwa tygodnie, począwszy od listopada 2022 (w kolejności), Kaede, Seo Da-hyun.
W listopadzie grupa "tripleS" ogłosiła, że ​​na początku 2023 roku zadebiutuje 10-osobowa podjednostka. Już w grudniu 2022 roku fani będą mogli głosować na 8 utworów, następnie spośród nich zostanie wybrany utwór tytułowy.
24 listopada wytwórnia "tripleS" nawiązała współpracę z „The Sandbox”, grą blockchain w wirtualnym świecie, aby stworzyć centrum społecznościowe do angażowania fanów i organizacji różnych wydarzeń w metaverse; w grze znajdą się NFT związane z "tripleS", awatary i cyfrowe przedmioty kolekcjonerskie.
28 grudnia, "tripleS" ogłosiło, że ​​w styczniu 2023 roku rozpocznie działalność w Japonii. Trzeci komplet członkiń zaczął pojawiać się od stycznia 2023 roku (w kolejności), Kotone, Kwak Yeon-ji.
13 lutego 2023 roku grupa "tripleS" z wcześniej ogłoszonymi członkami z wyjątkiem Kotone i Yeon-ji wydały debiutancki minialbum "Assemble", z tytułowym utworem „Rising”.
Podjednostki.
Podjednostki w ramach projektu "tripleS" nazywane są „Dimension”(Wymiar). Jeśli sprzedaż ich albumów nie osiągnie 100 000 egzemplarzy, podjednostka zostanie rozwiązana. Jednak dziewczyny dalej będą częścią "tripleS", a w przyszłości mogą debiutować w innej podjednostce grupy.
"Acid Angel from Asia" (Podjednostka).
Acid Angel from Asia (hangul: 애시드 엔젤 프롬 에이시아, Kanji: アシッド・エンジェル・フローム・アジア、) – pierwsza podjednostka utworzona w ramach projektu "tripleS" poprzez aplikację „Cosmo” w 2022 roku, o której zadecydował fanowski system głosowania „Gravity”. Kwartet zadebiutował 28 października 2022 roku minialbumem "Access". Nazwa podjednostki jest najczęściej skracana do "AAA" i jest zapisywana jako „tripleS AAA” w programach muzycznych.
Historia "(Acid Angel from Asia)".
Od 2022: Powstanie i debiut z Access.
Przed dołączeniem do "tripleS" wszystkie cztery członkinie "AAA" były wcześniej zaangażowane w przemyśle rozrywkowym. Jeong Hye-rin była aktorką dziecięcą w Kids Planet i zadebiutowała w 2018 roku w serialu internetowym "Between Us". Wystąpiła również w reklamie japońskich podręczników. Jeong Hye-rin i Kim Na-kyoung są byłymi stażystkami w P Nation. Kim Na-kyoung jest młodszą siostrą wokalistki Bibi i pojawiła się w finałowym odcinku konkursowego show SBS "The Fan". Kim Yoo-yeon wraz z Lee Ji-woo byli uczestnikami programu MBC "My Teenage Girl", gdzie Kim Yoo-yeon została wyeliminowana podczas finałowego odcinka, zajmując 8 miejsce. Gong Yu-bin brała udział w programie kulinarnym stacji TV Chosun "I am Chef", gdzie dotarła do finałowej trójki.
Członkinie "Acid Angel from Asia" były początkowo ujawniane co dwa tygodnie od maja 2022 do września 2022, począwszy od Jeong Hye-rin następnie Kim Yoo-yeon, Kim Na-kyoung i Gong Yu-bin obok innych czterech członkiń. 16 września ogłoszono, że "tripleS" rozpocznie przygotowania do debiutanckich aktywności podjednostek, z których każda będzie miała 4 członków. W październiku jako pierwsza zadebiutuje "Acid Angel From Asia". Skład został wybrany przez fanów, a "AAA" oficjalnie zadebiutowali minialbumem "Access", który miał premierę 28 października 2022 roku.
"+(KR)ystal Eyes" (Podjednostka).
+(KR)ystal Eyes (hangul: 크리스탈 아이즈, Kanji: クリスタル・アイズ、) – druga podjednostka składająca się z czterech członkiń wybranych poprzez system głosowania fanów „Gravity” aplikacji "tripleS" „Cosmo” w 2022 roku.

</doc>
<doc id="5386419" url="https://pl.wikipedia.org/wiki?curid=5386419" title="Kirjanowce">
Kirjanowce



</doc>
<doc id="5386420" url="https://pl.wikipedia.org/wiki?curid=5386420" title="Kirjanowce (przystanek kolejowy)">
Kirjanowce (przystanek kolejowy)



</doc>
<doc id="5386426" url="https://pl.wikipedia.org/wiki?curid=5386426" title="Autostrada A5 (Cypr)">
Autostrada A5 (Cypr)

A5 - autostrada na Cyprze. Zaczyna się ona na węźle z autostrady A1 z Limassol obok Kofinou, a kończy się rondem w nadmorskim mieście Larnaka.

</doc>
<doc id="5386427" url="https://pl.wikipedia.org/wiki?curid=5386427" title="Rugby 7 na Letnich Igrzyskach Olimpijskich 2024">
Rugby 7 na Letnich Igrzyskach Olimpijskich 2024

Rugby 7 na Letnich Igrzyskach Olimpijskich 2024 – zawody w rugby 7, które odbędą się na Stade de France w Saint-Denis podczas Letnich Igrzysk Olimpijskich 2024. Będzie to trzecia edycja zawodów rugby siedmioosobowego na letnich igrzyskach olimpijskich, turnieje w pełnej, piętnastoosobowej odmianie, czterokrotnie znalazły się w programie olimpijskim w latach 1900–1924. W zaplanowanych w dniach 24–30 lipca 2024 roku zawodach weźmie udział po dwanaście zespołów liczących maksymalnie dwunastu zawodników. Tytułów bronić będą Fidżyjczycy i Nowozelandki.
Informacje ogólne.
W połowie września 2017 roku MKOl potwierdził organizację zawodów także w paryskich igrzyskach. Będzie to trzecia edycja zawodów w rugby 7 w historii letnich igrzysk olimpijskich. Na początku kwietnia 2022 roku ustalono, że zawody w rugby 7 odbędą się w dniach 24–30 lipca 2024 roku, przy czym pierwsze trzy dni (z przerwą na dzień ceremonii otwarcia igrzysk) zarezerwowane były na mecze mężczyzn, trzy kolejne zaś na spotkania kobiet, jednocześnie ogłoszono natomiast godziny rozgrywania sesji każdego z meczowych dni, zostało to potwierdzone w lipcu, na dwa lata przed rozpoczęciem igrzysk.
Z początkiem grudnia 2022 roku rozpoczęła się rejestracja chętnych do zakupu biletów, których koszt kształtował się w zakresie 24–200 euro.
Kwalifikacje.
Oficjalne ogłoszenie systemu kwalifikacji przez World Rugby nastąpiło na początku kwietnia 2022 roku po zatwierdzeniu przez Międzynarodowy Komitet Olimpijski. Proces kwalifikacji dla zespołów obojga płci był co do zasady taki sam i obejmował jedno miejsce dla gospodarza igrzysk, cztery dla czołowych drużyn światowego cyklu (World Rugby Sevens Series i World Rugby Women’s Sevens Series), sześć dla zwycięzców turniejów eliminacyjnych w każdym z sześciu regionów podlegających WR oraz jedno dla triumfatora światowego turnieju kwalifikacyjnego, w którym wystąpi po dwanaście zespołów wyznaczonych z klucza geograficznego, które do tego czasu nie uzyskają awansu. Regionalne turnieje odbędą się pomiędzy 31 maja a 31 grudnia 2023 roku. W turniejach ostatniej szansy, które odbędą się do 23 czerwca 2024 roku, każdemu z regionów przyznano po dwa miejsca. Jednocześnie World Rugby wprowadziło zastrzeżenie, że w przypadku, gdy kwalifikację z WSS uzyskają dwie północnoamerykańskie żeńskie reprezentacje, nie będzie automatycznego awansu na igrzyska z tego regionu, zaś to miejsce zostanie przekazane dla finalisty światowego turnieju. Podobne zastrzeżenie dodano później w odniesieniu do Oceanii, przy czym zadziałać miało przy awansie trzech żeńskich reprezentacji z tego regionu – co automatycznie wykluczało się z rozwiązaniem dla Ameryki Północnej.

</doc>
<doc id="5386432" url="https://pl.wikipedia.org/wiki?curid=5386432" title="Ułagan">
Ułagan

Ułagan (ros. Улаган), także Ust'-Ułagan (ros. Усть-Улаган) – wieś (ros. село, trb. sieło) w Rosji, w Republice Ałtaju, centrum administracyjne rejonu ułagańskiego i osiedla wiejskiego Ułagańskoje.
Geografia.
Miejscowość jest położona przy ujściu rzeki Bolszoj Ułagan do rzeki Baszkaus.
Ułagan leży na 56 kilometrze Traktu Ułagańskiego prowadzącego do wsi Bałyktujul.
Historia.
Za rok założenia wsi uważa się 1765, gdy po upadku Chanatu Dżungarskiego tereny, na których leży wieś, weszły pod panowanie Imperium Rosyjskiego, jednak na późniejszych mapach miejscowość nie pojawiała się.
Demografia.
W 2021 roku wieś zamieszkiwało 4085 osób.

</doc>
<doc id="5386437" url="https://pl.wikipedia.org/wiki?curid=5386437" title="Ust'-Ułagan">
Ust'-Ułagan



</doc>
<doc id="5386444" url="https://pl.wikipedia.org/wiki?curid=5386444" title="Fasouri Watermania">
Fasouri Watermania

Fasouri Watermania – największy (100 000 m2) cypryjski park wodny (aquapark) na przedmieściach Limassolu.

</doc>
<doc id="5386460" url="https://pl.wikipedia.org/wiki?curid=5386460" title="Leszek Hońdo">
Leszek Hońdo

Leszek Hońdo (ur. 15 kwietnia 1960 w Tarnowie) – polski religioznawca, historyk kultury żydowskiej.
Życiorys.
W 1985 ukończył studia religioznawcze na Uniwersytecie Jagiellońskim, w latach 1986-1993 był nauczycielem filozofii w studium nauczycielskim w Tarnowie. W 1993 obronił na UJ pracę doktorską "Religia w ujęciu Franza Rosenzweiga" napisaną pod kierunkiem Jerzego Ochmanna i rozpoczął pracę na macierzystej uczelni, w Międzywydziałowym Zakładzie Historii i Kultury Żydów. W 2000 uzyskał stopień doktora habilitowanego na podstawie pracy "Stary żydowski cmentarz w Krakowie. Historia cmentarza. Analiza hebrajskich inskrypcji". W tym samym roku rozpoczął pracę w nowo utworzonej Katedrze Judaistyki UJ (przekształconej w 2012 w Instytut Judaistyki UJ). Tam od 2000 kieruje Zakładem Kultury Żydów.
Opublikował m.in.:
Jest laureatem Nagrody Jana Karskiego i Poli Nireńskiej za rok 2002.

</doc>
<doc id="5386464" url="https://pl.wikipedia.org/wiki?curid=5386464" title="Biegi narciarskie na Mistrzostwach Świata w Narciarstwie Klasycznym 2003 – bieg na 15 km kobiet">
Biegi narciarskie na Mistrzostwach Świata w Narciarstwie Klasycznym 2003 – bieg na 15 km kobiet

Bieg kobiet na 15 km klasyczną dowolną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2003; zawody odbyły się 18 lutego 2003 roku. Tytuł sprzed dwóch lat obroniła Norweżka Bente Skari, drugie miejsce zajęła Kristina Šmigun z Estonii, a brązowy medal zdobyła Rosjanka Olga Zawjałowa.

</doc>
<doc id="5386471" url="https://pl.wikipedia.org/wiki?curid=5386471" title="Csaba Lantos">
Csaba Lantos

Csaba Lantos (ur. 28 stycznia 1962 w Hódmezővásárhely) – węgierski przedsiębiorca i menedżer sektora bankowego oraz inwestycyjnego, od 2022 minister energii.
Życiorys.
W 1986 ukończył studia z ekonomii i socjologii na Uniwersytecie Ekonomicznym im. Karola Marksa w Budapeszcie. Pracował początkowo w banku Budapest Bank, od 1989 był zatrudniony w grupie Creditanstalt, pełnił m.in. funkcję prezesa zarządzającego grupą banku inwestycyjnego. W latach 2000–2007 wchodził w skład zarządu banku OTP Bank, zajmował stanowisko wiceprezesa do spraw biznesu detalicznego. Później zajął się prowadzeniem własnej działalności gospodarczej w branży inwestycyjnej, obejmował też stanowiska w organach przedsiębiorstw sektora farmaceutycznego i energetycznego. Został m.in. przewodniczącym rady dyrektorów holdingu MET, zajmującego się handlem gazem ziemnym z Rosją.
W grudniu 2022 dołączył do piątego rządu Viktora Orbána, stając w nim na czele nowo utworzonego ministerstwa energii.

</doc>
<doc id="5386472" url="https://pl.wikipedia.org/wiki?curid=5386472" title="Soczewki (rejon wilejski)">
Soczewki (rejon wilejski)

Soczewki (; ) – wieś na Białorusi, w obwodzie mińskim, w rejonie wilejskim, w sielsowiecie Ilja.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Powszechny Spis Ludności z 1921 roku nie podał danych dotyczących miejscowości. W 1931 w 41 domach zamieszkiwały 254 osoby.
W okresie międzywojennym była umiejscowiona tu strażnica KOP „Soczewki”. W 1932 roku obsada strażnicy zakwaterowana była w budynku KOP.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2013 roku w sielsowiecie Olkowicze.

</doc>
<doc id="5386480" url="https://pl.wikipedia.org/wiki?curid=5386480" title="Osman Bukari">
Osman Bukari

Osman Bukari (ur. 13 grudnia 1998 w Akrze) – ghański piłkarz występujący na pozycji pomocnika, reprezentant kraju. Od 2022 roku zawodnik FK Crvena zvezda.
Życiorys.
Jest wychowankiem Accra Lions FC, natomiast w 2018 roku był wypożyczony przez RSC Anderlecht, gdzie był zawodnikiem drużyny U-21. W lipcu 2018 roku został pozyskany przez AS Trenčín. Jego pierwszym oficjalnym meczem w seniorskiej karierze był udział w wygranym 1:0 spotkaniu z Górnikiem Zabrze w ramach Ligi Europy UEFA 26 lipca 2018 roku. W Fortuna lidze zadebiutował natomiast trzy dni później w przegranym 1:4 spotkaniu z MFK Ružomberok. W sezonie 2019/2020 został wybrany do jedenastki sezonu ligi słowackiej. Ogółem w najwyższej lidze Słowacji rozegrał 51 meczów, zdobywając 12 goli. We wrześniu 2020 roku za milion euro został zakupiony przez KAA Gent. W barwach tego klubu w sezonie 2020/2021 wystąpił w 26 meczach Eerste klasse A, debiutując 19 września w wygranym 1:0 meczu z Royal Excel Mouscron. 25 marca 2021 roku zadebiutował w reprezentacji w zremisowanym 1:1 meczu z Południową Afryką w ramach eliminacji do Pucharu Narodów Afryki 2021. W sezonie 2021/2022 grał na wypożyczeniu w FC Nantes. Wystąpił w tamtym sezonie w 24 spotkaniach ligowych, debiutując 22 sierpnia w przegranym 0:1 spotkaniu ze Stade Rennais. Ponadto zdobył z Nantes Puchar Francji. W lipcu 2022 roku za trzy miliony euro został pozyskany przez FK Crvena zvezda. W Super lidze Srbije zadebiutował 10 lipca w wygranym 4:0 meczu z Radničkim Nisz. Został powołany do reprezentacji na Mistrzostwa Świata 2022, na których zdobył bramkę w spotkaniu z Portugalią (2:3).

</doc>
<doc id="5386493" url="https://pl.wikipedia.org/wiki?curid=5386493" title="Jan Žižka (film 2022)">
Jan Žižka (film 2022)



</doc>
<doc id="5386501" url="https://pl.wikipedia.org/wiki?curid=5386501" title="Estadio Campeón del Siglo">
Estadio Campeón del Siglo

Estadio Campeón del Siglo – stadion piłkarski znajdujący się w Montevideo, w dzielnicy Bañados de Carrasco. Swoje mecze rozgrywa na nim Club Atlético Peñarol. Pojemność stadionu wynosi 40 000 miejsc.
Historia.
W 1916 roku powstał stadion Las Acacias (dziś: Estadio Contador José Pedro Damiani), posiadający 12 000 miejsc. Ze względu zbyt małą ilość miejsc dla kibiców oraz brak zabezpieczeń, stadion, który został wyremontowany w 1997 roku, jest obecnie wykorzystywany jedynie przez drużyny młodzieżowe Peñarol. Pierwsze plany nowego stadionu zostały przedstawione już w 1933 roku, ale ten i inne plany stadionowe nigdy nie zostały zrealizowane.
Inauguracja.
Pierwsze spotkanie na nowo wybudowanym stadionie został rozegrany 28 marca 2016 roku. Peñarol wygrał w meczu towarzyskim z argetyńskim River Plate 4:1, a jako pierwszy swoją bramkę na nowym obiekcie zdobył Diego Forlan.
Z kolei pierwszym oficjalnym spotkaniem na stadionie był pojedynek Peñarolu z Danubio 9 kwietnia 2016, w ósmej kolejce fazy zamknięcia ligi urugwajskiej sezonu 2015/2016. Pierwszym oficjalnym zdobywcą bramki został Nicolás Albarracín.

</doc>
<doc id="5386503" url="https://pl.wikipedia.org/wiki?curid=5386503" title="Józef Królikowski">
Józef Królikowski



</doc>
<doc id="5386505" url="https://pl.wikipedia.org/wiki?curid=5386505" title="Osiedle Młodych w Katowicach">
Osiedle Młodych w Katowicach



</doc>
<doc id="5386513" url="https://pl.wikipedia.org/wiki?curid=5386513" title="Sosnowszczyzna (rejon wilejski)">
Sosnowszczyzna (rejon wilejski)

Sosnowszczyzna (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w okręgu wiejskim Sosnowszczyzna, w gminie Serwecz, w powiecie wilejskim, w guberni wileńskiej Imperium Rosyjskiego. Pod koniec XIX wieku należał do dóbr Sosnowszczyzna, własność Kozłowskich.
W latach 1921–1945 zaścianek leżał w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 8 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2013 w sielsowiecie Ścieszyce.

</doc>
<doc id="5386526" url="https://pl.wikipedia.org/wiki?curid=5386526" title="Twarda cyna">
Twarda cyna



</doc>
<doc id="5386532" url="https://pl.wikipedia.org/wiki?curid=5386532" title="Sosnowszczyzna (sielsowiet Dołhinów)">
Sosnowszczyzna (sielsowiet Dołhinów)

Sosnowszczyzna – dawny folwark. Tereny, na których leżał, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów folwark w okręgu wiejskim Sosnowszczyzna, w gminie Serwecz, w powiecie wilejskim, w guberni wileńskiej Imperium Rosyjskiego. Pod koniec XIX wieku należał do dóbr Sosnowszczyzna, własność Kozłowskich.
W latach 1921–1945 folwark leżał w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 23 osoby, 15 było wyznania rzymskokatolickiego a 8 prawosławnego. Jednocześnie 15 mieszkańców zadeklarowało polską a 8 białoruską przynależność narodową. Były tu 4 budynki mieszkalne. W 1931 w 1 domu zamieszkiwało 14 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5386538" url="https://pl.wikipedia.org/wiki?curid=5386538" title="Bytom Rozbark (wąskotorowa)">
Bytom Rozbark (wąskotorowa)



</doc>
<doc id="5386539" url="https://pl.wikipedia.org/wiki?curid=5386539" title="Spas (rejon wilejski)">
Spas (rejon wilejski)

Spas () – była osada położona na Białorusi, w obwodzie mińskim, w rejonie wilejskim, w sielsowiecie Ludwinowo.
Historia.
W czasach zaborów folwark w powiecie wilejskim, w guberni wileńskiej Imperium Rosyjskiego. W 1866 roku w 2 domach zamieszkiwało 15 osób.
W latach 1921–1945 folwark, a następnie osada leżała w Polsce, w województwie wileńskim, w powiecie wilejskim, w gminie Dołhinów.
Powszechny Spis Ludności z 1921 roku nie podał danych dotyczących miejscowości. W 1931 w 3 domach zamieszkiwało 17 osób.
Wierni należeli do parafii rzymskokatolickiej w Dołhinowie i miejscowej prawosławnej. Miejscowość podlegała pod Sąd Grodzki w Dołhinowie i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5386540" url="https://pl.wikipedia.org/wiki?curid=5386540" title="Lisente">
Lisente



</doc>
<doc id="5386541" url="https://pl.wikipedia.org/wiki?curid=5386541" title="Hipoteza symulacji">
Hipoteza symulacji



</doc>
<doc id="5386543" url="https://pl.wikipedia.org/wiki?curid=5386543" title="Lourdes Pérez Iturraspe">
Lourdes Pérez Iturraspe

Lourdes Pérez Iturraspe (ur. 16 lutego 2000 w Buenos Aires) – argentyńska sportsmenka występująca na pozycji bramkarza w hokeju na trawie.
Kariera hokejowa.
W 2018 roku brała udział w Igrzyskach Olimpijskich Młodzieży 2018 w dyscyplinie hokeja na trawie. Ona i jej zespół zdobyli złoty medal.
W 2022 roku brała udział w Mistrzostw Świata Juniorów FIH w hokeju kobiet 2022, w kategorii U22. Pierwotnie została powołana do kategorii U21, ale mistrzostwa w 2021 zostały odwołane przez pandemię i w następnym roku kategoria zmieniła się na U22. Jej zespół był obrońcą tytułu i przegrał z niemiecką drużyną w ćwierćfinale. Rozegrała wówczas 5 meczy.
W czerwcu 2022 roku Pérez została powołana do drużyny seniorskiej.

</doc>
<doc id="5386549" url="https://pl.wikipedia.org/wiki?curid=5386549" title="Tianzhou 5">
Tianzhou 5

Tianzhou 5 (ch. 天舟五号) – kolejny lot chińskiego automatycznego statku transportowego Tianzhou. Wystrzelony 12 listopada 2022 roku z Wenchang Satellite Launch Center w Hainan rakietą Chang Zheng 7 w kierunku modułu Tianhe.
Misja.
Celem misji jest dostarczenie 6,7 ton zaopatrzenia dla załogi.

</doc>
<doc id="5386550" url="https://pl.wikipedia.org/wiki?curid=5386550" title="Czesław Wajda">
Czesław Wajda

Czesław Wajda (ur. 8 stycznia 1942) – polski lekkoatleta, mistrz i reprezentant Polski.
Życiorys.
Był zawodnikiem Spójni Gdańsk (1961-1963 i 1966-1972), gdzie jego trenerem był Henryk Tokarski i w czasie służby wojskowej Zawiszy Bydgoszcz.
Na mistrzostwach Polski seniorów wywalczył osiem medali: złoty w biegu przełajowym w 1969 (12 km), srebrne w biegu na 10 000 metrów w 1968, srebrny w biegu przełajowym w 1971 (12 km), brązowy w biegu na 10 000 metrów w 1967 i cztery brązowe w biegu przełajowym (1966 (12 km), 1967 (6 km), 1968 (12 km), 1970 (10 km)).
W 1968 wystąpił jedyny raz w meczu międzypaństwowym, zajmując 2. miejsce w spotkaniu z Włochami w biegu na 10 000 metrów.
Rekordy życiowe:

</doc>
<doc id="5386555" url="https://pl.wikipedia.org/wiki?curid=5386555" title="Stachy (rejon wilejski)">
Stachy (rejon wilejski)

Stachy (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów wieś w okręgu wiejskim Karolin, w gminie Dołhinów, w powiecie wilejskim, w guberni wileńskiej Imperium Rosyjskiego. W 1866 roku liczyła 140 mieszkańców (55 dusz rewizyjnych) w 17 domach. Należała do dóbr Karolin, własność Kamieńskich.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 267 osób 259 było wyznania rzymskokatolickiego a 8 prawosławnego. Jednocześnie 259 mieszkańców zadeklarowało polską, 8 białoruską przynależność narodową. Były tu 43 budynki mieszkalne. W 1931 w 45 domach zamieszkiwały 253 osoby.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Od 2009 do 2013 roku w sielsowiecie Ścieszyce.

</doc>
<doc id="5386556" url="https://pl.wikipedia.org/wiki?curid=5386556" title="Edward Wadie Said">
Edward Wadie Said



</doc>
<doc id="5386558" url="https://pl.wikipedia.org/wiki?curid=5386558" title="Tramwaje w Ozorkowie">
Tramwaje w Ozorkowie

Tramwaje w Ozorkowie – fragment systemu komunikacji tramwajowej w aglomeracji łódzkiej funkcjonujący od 9 kwietnia 1922 do 2 lutego 2018 roku. W mieście kursowała jedynie jedna linia (przez większość historii mająca numer 46) łącząca Ozorków ze Zgierzem oraz Łodzią. Była to najdłuższa linia w Polsce oraz jedna z najdłuższych w Europie licząca ok. 30 km.
Historia przed zawieszeniem.
Na początku istnienia tramwajów ozorkowskich, kursowały one od stacji w Zgierzu przebiegając trasą dzisiejszej linii 45, następnie oddzielając się na Kuraku i jadąc przez Proboszczewice, Lućmierz, Rosanów, Emilię, Słowik oraz Aleksandrię, kończąc na pętli na ul. Wyszyńskiego w Ozorkowie. Obsługiwane były wtedy przez Towarzystwo Łódzkich Wąskotorowych Elektrycznych Kolei Dojazdowych, które stało się częścią komunikacji miejskiej po II wojnie światowej. W pierwszych latach funkcjonowała tam trakcja parowa. W roku 1986 tramwaj wydłużono do ul. Cegielnianej, a pętla na ul. Wyszyńskiego była wykorzystywana jedynie w czasie remontów. Od 1986 nie wydłużono linii, jedynie sporadyczne wykonywano naprawy. Od 1992 roku kursy wykonywała Międzygminna Komunikacja Tramwajowa Sp. z o.o. W roku 2014 spółkę zlikwidowano, a kontrolę nad linią przejęło MPK-Łódź. Ostatni raz tramwaj jechał planowo w Ozorkowie 2 lutego 2018 roku. 4 dni przed zawieszeniem kursowania tramwajów miał miejsce specjalny upamiętniający linię przejazd historycznym tramwajem Konstal 803N z Łodzi do Ozorkowa zorganizowany przez Klub Miłośników Starych Tramwajów w Łodzi.
Oznaczenie linii oraz jej trasa.
W czasie istnienia linii wielokrotnie zmieniano jej trasę, jednak głównie poza granicami Ozorkowa. Po elektryfikacji linii w roku 1926, tramwaj łączył miasto bezpośrednio z Łodzią. W trakcie II wojny światowej linia uzyskała oznaczenie „40”, po wojnie zaś – „46”. Jeździł wtedy do pętli na ul. Północnej, która pełniła funkcję dworca tramwajów podmiejskich. W roku 2004 linia „46” prowadziła z Ozorkowa do Chocianowic, znacznie wydłużając trasę.
Wprowadzono też linię „46A” niedojeżdżającą do Ozorkowa, ale kończącą na Helenówku oraz linię „46bus” będącą nocnym odpowiednikiem linii „46”. Po likwidacji Międzygminnej Komunikacji Tramwajowej w 2012 roku zlikwidowano linię „46A”, a trasę linii „46” przekierowano na Zdrowie, a następnie na Stoki.
Zawieszenie tramwaju.
Tramwaje do Ozorkowa ostatni raz jeździły 2 lutego 2018 roku. Przyczyną zawieszenia był zły stan infrastruktury tramwajowej.
Po zawieszeniu.
Od dnia 4 lutego 2018 na trasie dawnego tramwaju kursowały autobusy linii „Z46” dojeżdżające z Ozorkowa jedynie do Radogoszcza. Po dwóch latach linę powierzono prywatnemu podwykonawcy BP Tour. Po odbudowaniu tramwaju na odcinku Helenówek – Zgierz linię „Z46” skrócono do relacji Zgierz – Ozorków, a niedługo potem nieobsługiwany odcinek przekazano ZPK Markab, zmieniając oznaczenie na linię „10”. Z tym wiązało się zakończenie wykonywania nocnych kursów do Ozorkowa.
Przyszłość.
Mimo chęci gminy Ozorków, wysokie koszty odbudowy oraz utrzymania sprawiły, iż nie ma obecnie planów na odbudowę trasy tramwajowej.

</doc>
<doc id="5386563" url="https://pl.wikipedia.org/wiki?curid=5386563" title="Katastrofa lotu LATAM Perú 2213">
Katastrofa lotu LATAM Perú 2213

Katastrofa lotu LATAM Perú 2213 – katastrofa z udziałem samolotu odbywającego regularny krajowy lot pasażerski z portu lotniczego Lima-Jorge Chávez do portu lotniczego Juliaca-Inca Manco Capac. 18 listopada 2022 r. Airbus A320neo obsługiwany przez linię LATAM Perú (w imieniu LATAM Chile) startował z portu lotniczego Lima-Jorge Chávez, kiedy zderzył się z wozem strażackim przecinającym pas startowy, zabijając dwóch strażaków i raniąc trzeciego. Wszystkich 102 pasażerów i sześciu członków załogi uciekło z samolotu, ale 40 zostało rannych.
Samolot został uszkodzony oraz szkody zostały uznane nie do naprawienia.
Katastrofa.
Lot 2213 miał wylecieć z portu lotniczego Lima-Jorge Chávez o 14:55 czasu peruwiańskiego (19:55 UTC) i przylecieć do portu lotniczego Juliaca-Inca Manco Capac o 16:30 czasu peruwiańskiego (21:30 UTC). METAR w porcie lotniczym Lima-Jorge Chávez zgłosił wiatr południowy o prędkości 20 km/h, oraz widoczność co najmniej 10 km.
Samolot rozpoczął rozbieg z pasa nr. 16 o godzinie 15:11. Podczas rozbiegu wiele lotniskowych wozów ratunkowych oraz wozów strażackich podczas planowanego ćwiczenia awaryjnego przecięło pas startowy przed startującym samolotem. Piloci próbowali jak najszybciej wystartować, próbując uniknąć kolizji – mieli jednak za małą prędkość, aby wystartować, przez co zderzyli się z wozem strażackim. Film opublikowany w mediach społecznościowych ukazuje moment, w którym samolot zderzył się z wozem strażackim, w wyniku czego prawy silnik samolotu oraz prawe podwozie opadło.
Samolot.
Samolot biorący udział w wypadku to pięcioletni Airbus A320neo o numerze seryjnym 7864, zarejestrowany jako CC-BHB. Został dostarczony do LATAM Chile w listopadzie 2017 r. Samolot był napędzany dwoma silnikami Pratt &amp; Whitney PW1127G. Samolot został uszkodzony nie do naprawienia, a następnie został odpisany na straty.
Następstwa.
W wyniku wypadku co najmniej cztery loty zostały przekierowane na pobliskie lotniska. Port lotniczy w Limie oświadczył, że pas startowy został zamknięty do 20 listopada. Piloci samolotu zostali aresztowani wkrótce po wypadku i przetrzymywani w areszcie do następnego dnia, co skłoniło Międzynarodową Federację Stowarzyszeń Pilotów Linii Lotniczych w Peru (IFALPA) do skrytykowania peruwiańskiego rządu za działanie niezgodne z wytycznymi Organizacji Międzynarodowego Lotnictwa Cywilnego, mówiąc, że aresztowanie i zatrzymanie były „niezwykle szkodliwe dla bezpieczeństwa lotów i mogą jedynie utrudnić śledztwo”. IFALPA powiedział, że aresztowanie może stworzyć publiczne wrażenie, że wypadek został celowo spowodowany przez pilotów, a nie przez „problemy techniczne lub ciąg błędów wynikających z wielu czynników”.
Dochodzenie.
Wypadek jest badany przez Komisję Badania Wypadków Lotniczych (CIAA) z pomocą francuskiego Biura Śledczego i Analiz Bezpieczeństwa Lotnictwa Cywilnego (BEA). Rejestratory lotu zostaną wysłane do Francji w celu ich analizy.

</doc>
<doc id="5386573" url="https://pl.wikipedia.org/wiki?curid=5386573" title="Premio Nadal">
Premio Nadal

Premio Nadal – hiszpańska nagroda literacka przyznawana za nieopublikowaną powieść, udzielana przez wydawnictwo Ediciones Destino.
Premio Nadal jest najstarszą hiszpańską nagrodą literacką. Nosi imię literaturoznawcy i redaktora Eugenio Nadala, który zmarł krótko przed ustanowieniem wyróźnienia, w wieku 28 lat. Nagrodę ustanowiono w 1944 roku, a przyznano ją po raz pierwszy 6 stycznia 1945 roku w Barcelonie, za powieść "Nada" autorstwa Carmen Laforet, napisaną w roku poprzednim. Celem redaktorów wydawnictwa Ediciones Destino, którzy zainicjowali nagrodę, było ożywienie literatury hiszpańskiej. Do 2009 roku wyróżniani byli nie tylko zwycięzcy, ale i finaliści.
Wyniki konkursu ogłaszane są 6 stycznia; podczas gali ogłaszany jest również laureat nagrody Premio Josep Pla dla utworu prozatorskiego napisanego po katalońsku. Nagrodą Premio Nadal jest publikacja powieści i premia pieniężna dla autora utworu. Na edycję 2021 roku przysłanych zostało ponad tysiąc rękopisów.
Laureaci i finaliści.
Lista odzwierciedla oficjalną chronologię nagrody: do 1989 roku przyznawano ją za rok poprzedni.

</doc>
<doc id="5386582" url="https://pl.wikipedia.org/wiki?curid=5386582" title="Biegi narciarskie na Mistrzostwach Świata w Narciarstwie Klasycznym 2003 – bieg na 10 km kobiet">
Biegi narciarskie na Mistrzostwach Świata w Narciarstwie Klasycznym 2003 – bieg na 10 km kobiet

Bieg kobiet na 10 km techniką klasyczną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2003; zawody odbyły się 20 lutego 2003 roku. Tytuł sprzed dwóch lat obroniła Norweżka Bente Skari, drugie miejsce zajęła Kristina Šmigun z Estonii, a brązowy medal zdobyła kolejna Norweżka - Hilde Gjermundshaug Pedersen.

</doc>
<doc id="5386583" url="https://pl.wikipedia.org/wiki?curid=5386583" title="Trzecianka">
Trzecianka



</doc>
<doc id="5386595" url="https://pl.wikipedia.org/wiki?curid=5386595" title="John Flynn">
John Flynn



</doc>
<doc id="5386596" url="https://pl.wikipedia.org/wiki?curid=5386596" title="Adele Jackson">
Adele Jackson

Adele Jackson – australijska paraolimpijka w dyscyplinie bowls.
Na igrzyskach paraolimpijskich w Toronto w 1976 roku brała udział w dwóch imprezach. W singlach zajęła 4 miejsce. W parach zdobyła złoty medal razem z Charmaine Smith.

</doc>
<doc id="5386598" url="https://pl.wikipedia.org/wiki?curid=5386598" title="John Flynn (polityk)">
John Flynn (polityk)



</doc>
<doc id="5386608" url="https://pl.wikipedia.org/wiki?curid=5386608" title="Edward Caruana Dingli">
Edward Caruana Dingli

Edward Caruana Dingli (ur. 10 sierpnia 1876, zm. 9 maja 1950) – maltański malarz działający w pierwszej połowie XX wieku. Specjalizował się w malarstwie portretowym, malował też sceny rodzajowe i krajobrazy.
Biografia.
Edward Caruana Dingli urodził się 10 sierpnia 1876 r. w Valletcie jako syn Raphaela Caruany Dingli i Marthy z domu Garroni. Idąc śladami swojego ojca rozpoczął służbę publiczną w Royal Malta Regiment of Militia, a później przeniósł się do Royal Malta Artillery. W wieku 24 lat ożenił się z Charlottą Mariettą Giovanną Falzon, z którą miał dwoje dzieci. Ich małżeństwo przetrwało 13 lat.
W 1913 roku odszedł z wojska i w wieku 37 lat został pełnoetatowym artystą. Po rozstaniu z żoną w 1913 roku miał, rzekomo skandaliczny, związek z Olgą Galeą Naudi z domu Barbora, wieloletnią znajomą Edwarda i żoną byłego wojskowego Carlo Galei Naudiego. Związek ten trwał przez większą część jego życia. Przez całą swoją karierę malował różne portrety Olgi.
Ze względu na to, że urodził się w artystycznej rodzinie i miał dobre kontakty z maltańską elitą oraz brytyjskim rządem na Malcie, Caruana Dingli dzięki rodzinnym powiązaniom ze sceną artystyczną Malty, jak również z klasą polityczną kraju, znalazł pracę jako artysta. W latach 1919–1947 był dyrektorem Government School of Arts na Malcie. Wielu jego uczniów później stało się znanymi maltańskimi artystami, w tym Willi Apap, Anton Inglott, Emvin Cremona i Esprit Barthet.
Edward Caruana Dingli był bratem Roberta Caruany Dingliego i stryjecznym dziadkiem Debbie Caruany Dingli, znanych malarzy maltańskich.
Praca artystyczna.
Prace Caruany Dingliego obejmują olejne portrety, których głównymi tematami były wybitne postaci maltańskie, takie jak politycy, duchowni i prałaci. Z drugiej strony Caruana Dingli malował także folklorystyczne akwarele i gwasze przedstawiające maltański krajobraz, wiejskie pejzaże i lokalne sceny uliczne ze sprzedawcami, rolnikami i dziećmi grającymi w tradycyjne maltańskie gry. Giuseppe Calì, który był mentorem i bliskim przyjacielem Caruany Dingliego, zachęcił go do skupienia się w pracy na realizmie, przy jednoczesnym zachowaniu romantycznego idealizmu.
We wczesnych latach dwudziestych XX wieku Caruana Dingli zaprojektował znaczek pocztowy przedstawiający alegoryczną figurę "Melita", który to projekt, wraz z projektem Gianniego Velli został wykorzystany do wydania całej serii znaczków. W 1928 roku zaprojektował również etykietę dla pierwszego maltańskiego piwa Farsons Pale Ale.
Prace Edwarda Caruany Dingliego można znaleźć w wielu kolekcjach na Malcie, takich jak Casino Maltese, Narodowym Muzeum Sztuk Pięknych (obecnie znanym jako MUŻA) w Auberge d’ Italie, a także w hotelu Phoenicia we Florianie, który posiada największą prywatną kolekcję dzieł artysty. Obrazy znajdują się również w w Londynie, a także w wielu prywatnych kolekcjach w Europie.
Dziedzictwo.
W roku 2001 MaltaPost wydała serię pięciu znaczków z reprodukcjami prac artysty. Od 8 maja do 6 czerwca 2010 roku miała miejsce duża wystawa prac malarza zatytułowana "Edward Caruana Dingli – Portraits, Views and Folkloristic Scenes", i zorganizowana przez Fondazzjoni Patrimonju Malti. Na wystawie, którą ugościł Pałac Wielkiego Mistrza w Valletcie pokazywanych było 250 najwybitniejszych dzieł Edwarda Caruany Dingliego, zebranych z kolekcji z całej Europy.

</doc>
<doc id="5386614" url="https://pl.wikipedia.org/wiki?curid=5386614" title="Henryk Szutko">
Henryk Szutko

Henryk Szutko (ur. 15 stycznia 1942, zm. 29 sierpnia 1995) – polski lekkoatleta, mistrz Polski.
Życiorys.
Był zawodnikiem Startu Lublin (do 1963), Startu Elbląg (1964-1966) i Calisii.
Na mistrzostwach Polski seniorów wywalczył trzy medale: dwa złote w biegu przełajowym (1967 (12 km), 1968 (12 km)) i brązowy w biegu na 10 000 metrów w 1966.
W latach 1966-1969 reprezentował Polskę w siedmiu meczach międzypaństwowych (jedno zwycięstwo indywidualne w meczu z RFN w 1967 na 10 000 metrów).
Po zakończeniu kariery wyjechał do Białej Podlaskiej, gdzie zmarł w zapomnieniu.
Rekordy życiowe:
Przypisy.
 

</doc>
<doc id="5386615" url="https://pl.wikipedia.org/wiki?curid=5386615" title="Eniks">
Eniks

Eniks () – rosyjska zamknięta spółka akcyjna zajmująca się rozwojem oraz produkcją bezzałogowych statków powietrznych i ćwiczebnych celów powietrznych oraz ich oprogramowania. Firma współpracuje ściśle z Ministerstwem Obrony Federacji Rosyjskiej oraz instytucjami odpowiadającymi za sprzedaż rosyjskiego uzbrojenia za granicę. W firmie stosowany jest system zarządzania jakością ISO 9001.
Historia.
Firma została założona w 1988 roku przez pasjonatów modelarstwa. Założycielem i prezesem jest Walerij Nikołajewicz Pobieżymow (ros. Валерий Николаевич Побежимов), głównym konstruktorem Ildar Raisowicz Jakupow (ros. Ильдар Раисович Якупов). Pierwotna nazwa „Feniks”, z powodu powtarzalności, została skrócona i ostatecznie przybrała formę „Eniks”.
W początkowym okresie swej działalności, przypadającej na końcowy okres istnienia ZSRR, Eniks wygrał konkurs Ministerstwa Obrony ZSRR na budowę drona rozpoznawczego. W wyniku prac projektowych opracowano pierwszą konstrukcję firmy – Tipczak. W 2003 roku przedsiębiorstwo zostało przekształcone w zamkniętą spółkę akcyjną. Otrzymało licencje i certyfikaty od Rosyjskiej Agencji Lotnictwa i Kosmonautyki, Sił Zbrojnych Federacji Rosyjskiej oraz Ministerstwa Gospodarki Federacji Rosyjskiej.
Z uwagi na specyfikę klimatyczną Rosji i Europy Środkowo-Wschodniej firma zdecydowała się na rozwój i budowę lekkich dronów operujących na niewielkich wysokościach, ale stanowiących trudny cel dla obrony przeciwlotniczej. Konstruktorzy opracowali maszyny zdolne do startu z dowolnego miejsca i prowadzenia rozpoznania w sposób niezauważony dla przeciwnika. Ok. 80% elementów konstrukcji produkowane jest we własnym zakresie (płatowce, systemy sterowania, kamery cyfrowe, silniki i in.). Pozostałe komponenty (systemy rozpoznania w paśmie widzialnym i termowizji, rezystory i kondensatory) zakupywane są od dostawców zewnętrznych. Drony opracowane w Eniks zostały wykorzystane bojowo podczas wojny domowej w Syrii, gdzie współpracowały z rosyjskimi samolotami bombowymi. Ponadto firma produkuje ćwiczebne cele powietrzne, w których stosuje (jako jedyny producent na świecie) silnik pulsacyjny. Konstrukcje Eniks wykorzystywane w różnych strefach klimatycznych – na obszarach pustynnych, tropikalnych i górskich, w tym na Kaukazie, w obwodzie chanty-mansyjskim, w regionie astrachańskim, w Malezji, Tajlandii, Indiach oraz na biegunie północnym. W 2012 roku możliwości produkcyjne przedsiębiorstwa pozwalały na produkowanie do 70 zestawów Eleron-3 i Eleron-10 oraz do 30 ćwiczebnych celów powietrznych typu E95 rocznie.
Produkty Eniks w ok. 80% są dostarczane na potrzeby Sił Zbrojnych Federacji Rosyjskiej. Pozostała część produkcji jest przekazywana odbiorcom cywilnym lub trafia na eksport. Dochód firmy w 2013 roku osiągnął 181 milionów rubli (zysk netto 7,7 mln), w 2014 roku 405 milionów (zysk netto 88,7 mln). W 2015 roku dochód firmy osiągnął 590 mln rubli (zysk netto 121 mln), a w 2016 roku 1 mld 351 mln rubli (zysk netto 216 mln). 2017 rok przyniósł firmie 749 mln zysku (zysk netto 116 mln). W 2018 roku dochody firmy wyniosły 800 mln rubli, w 2019 roku zamknęły się w kwocie 500 mln (zysk netto 100 mln). Dochód w 2020 roku osiągnął 945 mln rubli (zysk netto 243 mln).
Firma ma własne zaplecze projektowe i produkcyjne oraz własne Centrum Projektowania Samolotów i Szkolenia Zewnętrznych Pilotów UAV. W Kazaniu Eniks ma pomieszczenia administracyjno-produkcyjne o powierzchni 4750 metrów kwadratowych, działkę o powierzchni 2,5 ha, na której znajdują się jednostki projektowe, badawcze i produkcyjne.
Konstrukcje.
Drony Eniks budowane są w układzie wiropłatów, klasycznych samolotów STOL oraz w układzie latającego skrzydła.

</doc>
<doc id="5386623" url="https://pl.wikipedia.org/wiki?curid=5386623" title="Terytorium Polski anektowane przez III Rzeszę">
Terytorium Polski anektowane przez III Rzeszę



</doc>
<doc id="5386626" url="https://pl.wikipedia.org/wiki?curid=5386626" title="Peter Morris">
Peter Morris



</doc>
<doc id="5386627" url="https://pl.wikipedia.org/wiki?curid=5386627" title="Józef Królikowski (pocztowiec)">
Józef Królikowski (pocztowiec)

Józef Królikowski (ur. 4 sierpnia 1894 w Zmyślonej Parzynowskiej, zm. po 1957) – pocztowiec, powstaniec wielkopolski, plutonowy Wojska Polskiego, kawaler Orderu Virtuti Militari.
Życiorys.
Urodził się 4 sierpnia 1894 w Zmyślonej Parzynowskiej, w powiecie ostrzeszowskim, w rodzinie Józefa i Petroneli z domu Piórek. Ukończył osiem lat szkoły ludowej w rodzinnej wsi. W 1906 uczestniczył w strajku szkolnym. Po ukończeniu 16 roku życia zatrudnił się w fabryce ślusarskiej. 12 sierpnia 1914 został wcielony do armii niemieckiej. Do 24 grudnia 1914 walczył na froncie zachodnim w szeregach Strasburskiego Pułku Artylerii Polowej Nr 84 (niem. Straßburger Feldartillerie-Regiment Nr. 84).
19 marca 1919 wstąpił jako ochotnik do 1 dywizjonu artylerii konnej Wielkopolskiej (późniejszego 7 dywizjonu artylerii konnej Wielkopolskiej) w Poznaniu.
19 września 1920 awansował na plutonowego. 23 października 1920 został odznaczony Orderem Virtuti Militari. 24 grudnia 1920 został zdemobilizowany.
Po zwolnieniu z wojska ukończył trzymiesięczny kurs szkoły handlowej w Poznaniu . 7 lipca 1921 wstąpił do służby pocztowej, w Urzędzie Pocztowym w Ostrzeszowie. 22 października 1928 zdał egzamin pocztowy kwalifikacyjny z wynikiem dobrym. Pracował w Urzędzie Pocztowym w Lesznie, w charakterze starszego pocztyliona, a następnie ekspedienta pocztowego. Mieszkał w Lesznie przy ul. Bukowej 7. Działał społecznie w Pocztowym Przysposobieniu Wojskowym w charakterze skarbnika, Związku Weteranów Powstań Narodowych jako rewizor kasy, Bezpartyjnym Bloku Współpracy z Rządem oraz Lidze Obrony Powietrznej i Przeciwgazowej.
Był żonaty ze Stanisławą z Kaczmarków.

</doc>
<doc id="5386651" url="https://pl.wikipedia.org/wiki?curid=5386651" title="Nikokles">
Nikokles



</doc>
<doc id="5386652" url="https://pl.wikipedia.org/wiki?curid=5386652" title="Jasieniów Polny">
Jasieniów Polny



</doc>
<doc id="5386653" url="https://pl.wikipedia.org/wiki?curid=5386653" title="JSC Enics">
JSC Enics



</doc>
<doc id="5386654" url="https://pl.wikipedia.org/wiki?curid=5386654" title="Nazarenkowe">
Nazarenkowe



</doc>
<doc id="5386656" url="https://pl.wikipedia.org/wiki?curid=5386656" title="Bałahorówka">
Bałahorówka

Bałahorówka (ukr. Балагорівська, także "Bałachorówka") – dawna wieś, od 1950 część wsi Hańczarów na Ukrainie w rejonie tłumackim obwodu iwanofrankiwskiego. Stanowi północną część Hańczarowa, w rejonie skrzyżowania ulicy Szewczenka z drogą T0904.
Historia.
Bałahorówka to dawniej samodzielna wieś. W II Rzeczypospolitej stanowiła gminę jednostkową "Bałahorówka" w powiecie horodeńskim w województwie stanisławowskim. 1 sierpnia 1934 roku w ramach reformy na podstawie ustawy scaleniowej weszła w skład nowej zbiorowej gminy Obertyn, gdzie we wrześniu 1934 weszła w skład gromady Bałahorówka.
Podczas II wojny światowej w gminie Obertyn w powiecie Kolomea w dystrykcie Galicja; liczba mieszkańców wynosiła 232.
Po wojnie włączona w struktury ZSRR. 25 maja 1950 do włączona do Hańczarowa.

</doc>
<doc id="5386659" url="https://pl.wikipedia.org/wiki?curid=5386659" title="Instytut Medycyny Morskiej i Tropikalnej">
Instytut Medycyny Morskiej i Tropikalnej

Instytut Medycyny Morskiej i Tropikalnej (IMMiT) – jednostka dydaktyczno-badawcza Gdańskiego Uniwersytetu Medycznego wchodząca w skład Wydziału Nauk o Zdrowiu z Instytutem Medycyny Morskiej i Tropikalnej. Instytut położony jest w Gdyni i zajmuje się medycyną tropikalną, parazytologią tropikalną, medycyną morską, medycyną hiperbaryczną oraz medycyną pracy, ściśle współpracując z krajowymi i międzynarodowymi jednostkami naukowymi i badawczymi.
O Instytucie.
Głównym kierunkami działalności IMMiT są: 
Instytut ścisłe współpracuje z Uniwersyteckim Centrum Medycyny Morskiej i Tropikalnej. 
W skład Instytutu wchodzą:
Historia Instytutu.
Instytut Medycyny Morskiej i Tropikalnej w Gdyni jest jedną z najstarszych naukowo-badawczych placówek w Polsce. Został powołany w 1938r. pod nazwą Instytut Higieny Morskiej i Tropikalnej, jako filia Państwowego Zakładu Higieny w Warszawie. Od 1939 r. funkcjonował jako samodzielna jednostka naukowo-badawcza. Po II Wojnie Światowej, w 1946r., Instytut został reaktywowany pod nazwą Instytut Medycyny Morskiej i Tropikalnej, jako jednostka Akademii Lekarskiej w Gdańsku. W 1956 r. Instytut stał się samodzielną placówką naukowo-badawczą Ministerstwa Zdrowia i Opieki Społecznej, jako Instytut Medycyny Morskiej w Gdańsku. w 1974r. Prezes Rady Ministrów nadał jednostce powtórnie nazwę Instytut Medycyny Morskiej i Tropikalnej oraz ustanowił siedzibę w Gdyni . W 1985 r. Instytut uzyskał stałą siedzibę w Gdyni-Redłowie, skupiającą wszystkie zakłady, laboratoria i kliniki w jednym miejscu oraz dysponującą stosownym zapleczem usługowym i szpitalnym wraz ze specjalistycznymi przychodniami . 1 października 2003 r. Instytut został po raz kolejny włączony w struktury Akademii Medycznej w Gdańsku, jako Międzywydziałowy Instytut Medycyny Morskiej i Tropikalnej (MIMMiT) . Następnie został włączony w struktury Wydziału Nauk o Zdrowiu z Instytutem Medycyny Morskiej i Tropikalnej Gdańskiego Uniwersytetu Medycznego. 
Dyrekcja Instytutu:
Rola Instytutu w walce z pandemią COVID-19.
10 kwietnia 2020 w Instytucie powstał pierwsze w Polsce centrum testowe COVID-19 „drive thru”. Organizatorem i koordynatorem centrum testowego był dr hab. Maciej Grzybek. Punkt zabezpieczył region województwa pomorskiego w zaplecze diagnostyczne od początku pierwszej fali pandemii COVID-19, oraz był przykładem dla kolejnych jednostek w kraju. 

</doc>
<doc id="5386662" url="https://pl.wikipedia.org/wiki?curid=5386662" title="Kordeliwka">
Kordeliwka

Kordeliwka () – wieś na Ukrainie, w obwodzie winnickim, w rejonie chmielnickim. W 2001 liczyła 2902 mieszkańców, spośród których 2832 wskazało jako ojczysty język ukraiński, 59 rosyjski, 1 mołdawski, 1 białoruski, 4 ormiański, a 5 inny.

</doc>
<doc id="5386663" url="https://pl.wikipedia.org/wiki?curid=5386663" title="Dorohostaje Małe">
Dorohostaje Małe

Dorohostaje Małe () – wieś na Ukrainie, w obwodzie rówieńskim, w rejonie dubieńskim, w hromadzie Młynów. W 2001 roku liczyła 862 mieszkańców, spośród których 859 wskazało jako ojczysty język ukraiński, 2 rosyjski, a 1 inny.
W okresie międzywojennym wieś znajdowała się w granicach II RP, wchodząc w skład gminy Młynów w powiecie dubieńskim, w województwie wołyńskim.

</doc>
<doc id="5386665" url="https://pl.wikipedia.org/wiki?curid=5386665" title="Pawliwka (hromada Pohrebyszcze)">
Pawliwka (hromada Pohrebyszcze)

Pawliwka (, hist. pol. Pawłówka) – wieś na Ukrainie, w obwodzie winnickim, w rejonie winnickim, w hromadzie Pohrebyszcze. W 2001 liczyła 977 mieszkańców, spośród których 976 wskazało jako ojczysty język ukraiński, a 1 rosyjski.

</doc>
<doc id="5386668" url="https://pl.wikipedia.org/wiki?curid=5386668" title="Krymky (obwód kirowohradzki)">
Krymky (obwód kirowohradzki)

Krymky () – wieś na Ukrainie, w obwodzie kirowohradzkim, w rejonie kropywnyckim, w hromadzie Ołeksandriwka. W 2001 liczyła 365 mieszkańców, spośród których 347 wskazało jako ojczysty język ukraiński, 16 rosyjski, a 2 mołdawski.

</doc>
<doc id="5386669" url="https://pl.wikipedia.org/wiki?curid=5386669" title="Woznesenśke (obwód mikołajowski)">
Woznesenśke (obwód mikołajowski)

Woznesenśke () – osiedle na Ukrainie, w obwodzie mikołajowskim, w rejonie wozniesieńskim, w hromadzie Buźke. W 2001 liczyło 1110 mieszkańców, spośród których 992 wskazało jako ojczysty język ukraiński, 100 rosyjski, 13 mołdawski, 2 białoruski, a 3 inny.

</doc>
<doc id="5386670" url="https://pl.wikipedia.org/wiki?curid=5386670" title="Przemysław Myjak">
Przemysław Myjak

Przemysław Antoni Myjak (ur. 1940, zm. 30 listopada 2022) – polski profesor nauk medycznych, parazytolog, specjalista parazytologii tropikalnej. Kierownik Zakładu Parazytologii Tropikalnej, dyrektor Międzywydziałowego Instytutu Medycyny Morskiej i Tropikalnej w latach 2003–2008.
Działalność naukowa.
Autor i współautor ponad 80 artykułów naukowych z zakresu parazytologii, parazytologii medycznej, diagnostyki medycznej i chorób tropikalnych. Badania prowadził w zakresie biologii pasożytów, diagnostyki oraz epidemiologii pasożytów człowieka i innych organizmów. Jego badania dotyczyły także oceny antygenów rekombinowanych "Toxoplasma gondii" w diagnostyce toksoplazmozy. Był autorem wytycznych i postępowań diagnostycznych chorób pasożytniczych i tropikalnych, a szczególnie malarii. Był promotorem 4 prac licencjackich, 10 prac magisterskich, 5 doktoratów i opiekunem dwóch habilitacji. 
Funkcje i członkostwo.
Członek: Polskiego Towarzystwa Botanicznego, Polskiego Towarzystwa Parazytologicznego , Komitetu Parazytologii PAN, Polskiego Towarzystwa Przyrodników im. Mikołaja Kopernika i National Geograpfic Society. W latach 1999–2022 przewodniczący Oddziału Gdańskiego Polskiego Towarzystwa Parazytologicznego. Członek Sądu Koleżeńskiego zarządu głównego Polskiego Towarzystwa Parazytologicznego w latach 1998–2007.

</doc>
<doc id="5386671" url="https://pl.wikipedia.org/wiki?curid=5386671" title="USS Columbia (SSBN-826)">
USS Columbia (SSBN-826)



</doc>
<doc id="5386676" url="https://pl.wikipedia.org/wiki?curid=5386676" title="Elżbieta Klat-Górska">
Elżbieta Klat-Górska

Elżbieta Klat-Górska (ur. 1965) – polska prawnik, dr hab. nauk prawnych, profesor uczelni Instytutu Prawa Cywilnego Wydziału Prawa, Administracji i Ekonomii Uniwersytetu Wrocławskiego.
Życiorys.
W 1989 ukończyła studia na Uniwersytecie Wrocławskim, 5 czerwca 2000 obroniła pracę doktorską "Sprzedaż mienia Zasobu Własności Rolnej Skarbu Państwa", 21 listopada 2016 habilitowała się na podstawie pracy zatytułowanej "Uwłaszczenie użytkowników wieczystych w drodze decyzji administracyjnej".
Awansowała na stanowisko profesora uczelni w Instytucie Prawa Cywilnego na Wydziale Prawa, Administracji i Ekonomii Uniwersytetu Wrocławskiego.

</doc>
<doc id="5386678" url="https://pl.wikipedia.org/wiki?curid=5386678" title="Barbara Stępniewska-Janowska">
Barbara Stępniewska-Janowska

Barbara Maria Stępniewska-Janowska (ur. 10 stycznia 1931, zm. 18 października 2019) – polska specjalistka w dziedzinie architektury, prof. dr hab. inż.
Życiorys.
Obroniła pracę doktorską, następnie uzyskała stopień doktora habilitowanego. 18 czerwca 1996 uzyskała tytuł profesora nauk technicznych. Pracowała w Zakładzie Konserwacji i Rewaloryzacji Architektury na Wydziale Architektury Politechniki Wrocławskiej.
Pochowana została na Cmentarzu Salwator w Krakowie.

</doc>
<doc id="5386683" url="https://pl.wikipedia.org/wiki?curid=5386683" title="Karol Gruza">
Karol Gruza

Karol Gruza (ur. 28 października 1954 w Niwie Babickiej, zm. 4 października 2011 w Szczecinie) – polski aktor teatralny i filmowy.
Życiorys.
Absolwent Państwowej Wyższej Szkoły Teatralnej im. Aleksandra Zelwerowicza w Warszawie (1977). Przez całą karierę sceniczną związany z Teatrem Polskim w Szczecinie, gdzie występował w latach 1977–1989 oraz 1994–2011. Ponadto wystąpił w jednym spektaklu Teatru Telewizji (1977) oraz dwóch audycjach Teatru Polskiego Radia (1983).
W 1978 roku otrzymał nagrodę redakcji "Głosu Szczecińskiego" za udany debiut na szczecińskiej scenie (rola Koryfeusza w "Antygonie" Sofoklesa).

</doc>
<doc id="5386687" url="https://pl.wikipedia.org/wiki?curid=5386687" title="Figura (rodzaj)">
Figura (rodzaj)

Figura – rodzaj chrząszczy z rodziny biedronkowatych i plemienia Epilachnini. Endemiczny dla regionu Wielkiego Rowu Zachodniego w Afryce. Obejmuje 7 opisanych gatunków.
Morfologia.
Chrząszcze o ciele długości od 2,8 do 4,1 mm, w zarysie owalnym, z wierzchu wyraźnie wysklepionym i owłosionym. Ubarwienie przedplecza jest żółte, rudobrązowe lub czarne, pokryw zaś jasnobrązowe, pomarańczowe lub czerwone z czarnymi plamkami lub czarnym obrzeżeniem, rzadziej czarne z czerwonymi plamkami.
Poprzeczna, nieschowana głowa ma niezmodyfikowane czoło, krótki, pozbawiony bruzd nadustek o równoległych bokach i prostej lub lekko wykrojonej krawędzi przedniej oraz mocno poprzeczną, na krawędzi przedniej wykrojoną wargę górną. Oczy złożone są rozstawione na odległość wynoszącą między ½ a ¾ szerokości głowy, najbliższe sobie od strony ciemienia. Czułki zbudowane są z jedenastu członów, z których trzonek i nóżka są podobnych szerokości, te od trzeciego do piątego są wydłużone, a te od szóstego do ósmego prawie kwadratowe do poprzecznych. Buławki czułków są symetryczne. Bruzdy czułkowe na spodzie i wierzchu głowy nie występują. Sierpowate żuwaczki mają wielozębne wierzchołki, bezzębne krawędzie tnące oraz dobrze wykształcone prosteki. Szczęki mają półkoliste kotwiczki, znacznie dłuższe od żuwek zewnętrznych i częściowo podzielone szwem pieńki, niezmodyfikowane i sierpowate żuwki wewnętrzne oraz lekko wydłużone człony końcowe głaszczków szczękowych. Warga dolna ma dwukrotnie raza szerszy niż długi podbródek, mniej niż dwukrotnie szerszą niż dłuższą bródkę, owalny przedbródek z łuskowatymi wyrostkami na grzbietowej powierzchni, nagi języczek oraz tak długie jak człony poprzednie i wyraźnie od nich węższe człony końcowe głaszczków wargowych.
Tarczka ma zarys tak szerokiego jak długiego trójkąta. Pokrywy są matowo punktowane i mają krawędzi boczne na całej długości widoczne od góry. Podgięcia pokryw nie dochodzą do ich szczytów. Przedpiersie ma równomiernie łukowatą krawędź przednią, krótszą od połowy średnicy bioder część przedbiodrową i pozbawiony żeberek wyrostek międzybiodrowy. Śródpiersie ma przednią krawędź w całości wyniesioną i lekko wykrojoną, tylną zaś prostą lub zafalowaną. Zapiersie ma linie udowe po bokach pełne i wyraźnie odgięte, a pośrodku łączące się na wyrostku w prostą lub lekko falistą linię. Odnóża są krótkie i smukłe, o niezmodyfikowanych biodrach. Krętarze przedniej i środkowej pary są niezmodyfikowane i mają na powierzchniach wewnętrznych słabo zaznaczone jamki do chowania szczytów goleni. Golenie pozbawione są ostróg i żeberek na zewnętrznych krawędziach. Stopy mają podwójne pazurki z nabrzmiałymi nasadami.
U samców odwłok ma sześć widocznych na spodzie sternitów (wentrytów), u samic zaś pięć. Pierwszy z nich zaopatrzony jest w zaokrąglone, odgięte, po bokach niepełne linie udowe. Piąty z nich u samicy ma krawędź tylną zaokrągloną, a samca ściętą. Ósmy tergit u obu płci jest zaokrąglony. Genitalia samca cechują się pozbawioną kolców fallobazą, niesymetrycznym, spiczasto zakończonym płatem środkowym o gładkiej krawędzi zewnętrznej i bez wyrostków na krawędzi wewnętrznej. Dobrze wykształcone paramery są niesymetryczne i tak długie jak płat środkowy. Rozszerzone ku szczytowi prącie ma zredukowaną, T-kształtną kapsułę nasadową. Narządy rozrodcze samicy mają niezmodyfikowaną torebkę kopulacyjną, błonę łączącą paraprokty pozbawioną sklerytów przed gonokoksytami, a same gonokoksyty znacznie dłuższe niż szerokie, podługowato-owalne, zewnętrznej krawędzią przyrośnięte do paraproktów; brak jest spermateki, przewodów nasiennych, gruczołów dodatkowych i gonostylików, natomiast występuje para błoniastych, woreczkowatych struktur u podstawy jajowodu.
Rozprzestrzenienie.
Rodzaj ograniczony w swym zasięgu do regionu Wielkiego Rowu Zachodniego w krainie etiopskiej, podawany z Demokratycznej Republiki Konga, Burundi, Rwandy i Ugandy.
Taksonomia.
Takson ten wprowadzony został w 1986 roku przez Helmuta Fürscha pod nazwą "Bambusicola". Jego gatunkiem typowym wyznaczona została "Epilachna aberratica", opisana w 1975 roku przez tego samego autora. "Bambusicola" okazała się jednak być młodszym homonimem nazwy wprowadzonej w 1862 roku przez Johna Goulda, stąd w 2007 roku Andriej Ukrainski zastąpił ją nazwą "Figura". W 2014 roku rewizja rodzaju opublikowana została przez Karola Szawaryna na łamach „European Journal of Entomology”.
Do omawianego rodzaju zalicza się siedem opisanych gatunków:

</doc>
<doc id="5386688" url="https://pl.wikipedia.org/wiki?curid=5386688" title="Rezerwat przyrody Toczna">
Rezerwat przyrody Toczna

Rezerwat przyrody Toczna – wodny rezerwat przyrody położony na terenie gminy Korczew w powiecie siedleckim (województwo mazowieckie), obejmujący dolny odcinek rzeki Toczna przy ujściu do Bugu.
Obszar chroniony został utworzony 24 listopada 2022 r. jako 170. rezerwat przyrody w województwie na podstawie Zarządzenia Regionalnego Dyrektora Ochrony Środowiska w Warszawie z dnia 7 listopada 2022 r. w sprawie ustanowienia rezerwatu przyrody „Toczna” (Dz. Urz. Woj. Maz. z 2022 r., poz. 11533).
Położenie.
Rezerwat ma 6,1082 ha powierzchni, otoczony jest otuliną o powierzchni 39,1548 ha. Leży na granicy dwóch parków krajobrazowych Nadbużańskiego Parku Krajobrazowego i Parku Krajobrazowego Podlaski Przełom Bugu, zachodzi na pierwszy z nich. W całości znajduje się w granicach specjalnego obszaru ochrony siedlisk Natura 2000 Ostoja Nadbużańska PLH140011 oraz obszaru specjalnej ochrony ptaków Dolina Dolnego Bugu PLB14000, a także częściowo w obrębie obszaru chronionego krajobrazu „Dolina Bugu”.
Obszar chroniony zajmuje końcowy, niespełna czterokilometrowy odcinek rzeki Toczna, mającej w tym fragmencie nieuregulowany przebieg (pozostała część została skanalizowana, co negatywnie wpłynęło na populację ryb i ptaków). Najbliższa okolica w postaci użytków zielonych i rolnych znalazła się w granicach otuliny. Rezerwat sąsiaduje bezpośrednio z miejscowością Drażniew – od wysokości nieczynnego młyna do ujścia Tocznej do Bugu. Część rezerwatu sięga granicy województwa mazowieckiego z podlaskim, obejmuje on głównie grunty Skarbu Państwa i częściowo gminy Korczew.
Charakterystyka.
Celem ochrony w rezerwacie przyrody jest „zachowanie ujściowego odcinka rzeki Tocznej, będącego ważnym na Mazowszu miejscem występowania i rozrodu chronionych gatunków ryb”. Typ rezerwatu ze względu na dominujący przedmiot ochrony został określony jako faunistyczny, a podtyp – jako ryb (jest to pierwszy rezerwat ichtiologiczny w województwie). Natomiast ze względu na główny typ ekosystemu typ określono go jako wodny, a podtyp – jako rzek i ich dolin, potoków i źródeł.
Utrzymaniu walorów ichtiologicznych sprzyja zwłaszcza piaszczysto-żwirowe dno i warstwa grubego rumoszu drzewnego zalegającego w korycie rzeki, a także dobra jakość i natlenienie wód. Na obszarze rezerwatu odnotowano występowanie 21 gatunków ichtiofauny, w tym 8 objętych ochroną gatunkową. Należą do nich m.in. koza pospolita, śliz pospolity, różanka pospolita, piskorz oraz głowacz białopłetwy. Obszar ten stanowi ponadto tarlisko dla innych gatunków ryb zasiedlających Bug, takich jak kleń, jaź, świnka pospolita i jelec pospolity. Występują tu również minogi: strumieniowy, ukraiński i rzeczny.
Według stanu na grudzień 2022 rezerwat nie posiada obowiązującego planu ochrony ani zadań ochronnych.

</doc>
<doc id="5386690" url="https://pl.wikipedia.org/wiki?curid=5386690" title="Skidblandir">
Skidblandir



</doc>
<doc id="5386692" url="https://pl.wikipedia.org/wiki?curid=5386692" title="Antar Osmani">
Antar Osmani

Antar Osmani (ar. عنتر عصماني; ur. 22 lutego 1960 w Satifie) – algierski piłkarz grający na pozycji bramkarza. W swojej karierze rozegrał 18 meczów w reprezentacji Algierii.
Kariera klubowa.
Swoją karierę piłkarską rozpoczął w klubie ES Sétif. W sezonie 1978/1979 zadebiutował w nim w pierwszej lidze algierskiej. W ES Sétif spędził niemal całą swoją karierę. Grał w nim do końca sezonu 1994/1995. Jedynie w sezonie 1985/1986 reprezentował barwy ESM Bel Abbès. Wraz z ES Sétif wywalczył mistrzostwo Algierii w sezonie 1986/1987, wicemistrzostwo w sezonie 1982/1983 oraz zdobył Puchar Algierii w sezonie 1979/1980. W sezonie 1987/1988 zdobył Afrykański Puchar Mistrzów.
Kariera reprezentacyjna.
W reprezentacji Algierii Osmani zadebiutował 10 lutego 1989 w wygranym 1:0 towarzyskim meczu z Maltą, rozegranym w Ta’ Qali. W 1990 roku został powołany do kadry na Puchar Narodów Afryki 1990. Na tym turnieju był pierwszym bramkarzem Algierii i zagrał w czterech meczach: grupowych z Nigerią (5:1) i z Wybrzeżem Kości Słoniowej (3:0), półfinałowym z Senegalem (2:1) i w finale z Nigerią (1:0). Z Algierią wywalczył mistrzostwo Afryki.
W 1992 roku Osmani był w kadrze Algierii na Puchar Narodów Afryki 1992, na którym zagrał jedynie w przegranym 0:3 grupowym meczu z Wybrzeżem Kości Słoniowej. Był to zarazem jego ostatni mecz w reprezentacji. Od 1989 do 1992 roku rozegrał w kadrze narodowej 18 meczów.

</doc>
<doc id="5386695" url="https://pl.wikipedia.org/wiki?curid=5386695" title="Hamid Rahmouni">
Hamid Rahmouni

Hamid Rahmouni (ar. كمال عجاس; ur. 22 października 1967) – algierski piłkarz grający na pozycji napastnika. W swojej karierze rozegrał 18 meczów i strzelił 2 gole w reprezentacji Algierii.
Kariera klubowa.
Swoją karierę piłkarską Rahmouni rozpoczął w klubie ES Sétif. W sezonie 1986/1987 zadebiutował w nim w pierwszej lidze algierskiej. Wraz z ES Sétif wywalczył mistrzostwo Algierii w sezonie 1986/1987, a w sezonie 1987/1988 zdobył Afrykański Puchar Mistrzów.
W latach 1991-1993 Rahmouni grał w klubie JS Kabylie. W sezonie 1991/1992 sięgnął z nim po Puchar Algierii. Jesienią 1993 grał w tunezyjskim Stade Tunisien, a wiosną 1994 wrócił do ES Sétif. W latach 1997–2000 był piłkarzem MC Algier, z którym w sezonie 1998/1999 został mistrzem kraju. W latach 2000–2002 grał w NA Hussein Dey, a w latach 2002-2003 w US Biskra, w którym zakończył karierę.
Kariera reprezentacyjna.
W reprezentacji Algierii Rahmouni zadebiutował 4 lutego 1990 w zremisowanym 0:0 towarzyskim meczu z Rumunią, rozegranym w Algierze. W 1990 roku został powołany do kadry na Puchar Narodów Afryki 1990. Na tym turnieju był rezerwowym i nie rozegrał żadnego meczu, ale z Algierią wywalczył mistrzostwo Afryki. Od 1990 do 1999 roku rozegrał w kadrze narodowej 18 meczów i strzelił 2 gole.

</doc>
<doc id="5386696" url="https://pl.wikipedia.org/wiki?curid=5386696" title="Wojna kokosza (obraz Henryka Rodakowskiego)">
Wojna kokosza (obraz Henryka Rodakowskiego)

Wojna kokosza – obraz olejny malarza Henryka Rodakowskiego. Dzieło jest przechowywane w Muzeum Narodowym w Warszawie.
Historia.
Henryk Rodakowski swoją sławę zawdzięczał portretom, jednak, zgodnie z obowiązującymi w jego czasach zasadami ˞akademizmu, cenił malarstwo historyczne. Stworzył trzy obrazy o takiej tematyce, a jednym z nich była "Wojna kokosza". Za temat obrazu artysta przyjął rokosz lwowski, epizod z dziejów I Rzeczypospolitej 1537 r., gdy zgromadzona na pospolite ruszenie szlachta zwróciła się do króla z postulatami m.in. kodyfikacji prawa, ograniczenia łączenia urzędów i zaprzestania skupu dóbr przez Bonę. Po negocjacjach między przedstawicielami króla i szlachty Zygmunt Stary zaakceptował prawie wszystkie postulaty rokoszan, a jego decyzję przedstawił zgromadzonym Jan Tarnowski.
Do obrazu malowanego w Pałahiczach pozowali Rodakowskiemu chłopi folwarczni, niektórzy z nich zostali już wcześniej sportretowani w cyklu akwarel "Album Pałahickie". Karczmarz Josio był modelem do arcybiskupa lwowskiego, stelmach Percer do rycerza z czarnym krzyżem, ogrodnik Semenko do postaci szlachcica z wąsem. Oprócz nich pozowała Kamilla Rodakowska, Leonowa Rodakowska, stryj artysty, Leon Rodakowski (na obrazie jako rycerz w szyszaku), Józef Rustejko (Gamrat) i paryżanka Pastre przebywająca u Rodakowskich w gościach.
Opis.
Na obrazie malarz ukazał moment odczytywania przez Tarnowskiego królewskich postanowień. Sytuacja ma miejsce na tarasie Zamku Niskiego we Lwowie, jednak Rodakowski nadał mu fantastyczną, a nie wierną realiom historycznym, formę. W centrum przedstawienia umieścił siedzącego króla, tuż za nim stoi Bona, a wokół nich zgromadzili się członkowie dworu. Rokoszan można dostrzec jedynie przez tralki balustrady. Zygmunt Stary wspiera głowę na dłoni, gest ten jest zbliżony do innego obrazu Rodakowskiego, "Portretu generała Dembińskiego". Mina i poza króla wyrażają rezygnację. Stojąca za nim Bona uosabiać ma wyniosłość i przebiegłość, cechy, które przypisywali jej współcześni malarzowi historycy. Przedstawienie tej pary, poprzez skontrastowanie strojnej białej sukni królowej i ciemnych szat króla, stanowi najbardziej przyciągający wzrok widza fragment obrazu. Wśród osób stanowiących dwór Rodakowski umieścił biskupa Piotra Gamrata jako pochylającego się w pokłonie mężczyznę, wyniośle wznoszącego głowę marszałka Piotra Kmitę i arcybiskupa lwowskiego spoglądającego z troską na króla.
Odbiór.
"Wojna kokosza" została wystawiona w roku 1872 na Salonie Paryskim. Następnie pokazywano ją na wystawach w Brukseli i Wiedniu. Spotkała się tam z życzliwym przyjęciem, a malarz został uhonorowany za obraz Krzyżem Kawalerskim Orderu Leopolda i Orderem Franciszka Józefa. W kraju od początku zastrzeżenia wzbudzał temat obrazu, mało znany epizod z historii Polski. Rokosz lwowski był politycznie zagmatwanym wydarzeniem, stąd dla krytyków nie było jasne przesłanie, jakie miało płynąć z obrazu Rodakowskiego. Statyczną kompozycję obrazu i brak ruchu porównywano do sceny teatralnej lub żywego obrazu. W "Wojnie kokoszej" widziano bardziej portret zbiorowy niż udany obraz historyczny. Chwalono warsztat malarza, piękno strojów, świetnie oddane głowy postaci, ale jako całość obraz był dość krytycznie oceniany.

</doc>
<doc id="5386699" url="https://pl.wikipedia.org/wiki?curid=5386699" title="Teleperformance">
Teleperformance

Teleperformance jest międzynarodową firmą pochodzenia francuskiego. Jako światowy lider w call center, od 2017 r. dywersyfikuje, dodając wielokanałowe zarządzanie relacjami z klientami, outsourcing funkcji back-office i moderację mediów społecznościowych.
Grupa zatrudnia ponad 383 000 osób i osiągnęła w 2020 r. obrót w wysokości 5,732 mln euro. Od czerwca 2020 r. jest notowana w CAC 40.

</doc>
<doc id="5386705" url="https://pl.wikipedia.org/wiki?curid=5386705" title="Santa Tell Me">
Santa Tell Me

Santa Tell Me – bożonarodzeniowa piosenka pop amerykańskiej wokalistki Ariany Grande. Utwór napisany przez Arianę Grande, Savana Kotecha i Ilya Salmanzadeha. Piosenka została wydana 24 listopada 2014 roku za pośrednictwem iTunes Store i znalazła się na japońskiej ekskluzywnej reedycji EP-ki Christmas Kisses.
Piosenka weszła na listę Billboarda Hot 100 na 65 miejsce, później osiągnęła 17 miejsce. Dodatkowo na Billboard Global 200 na liście przebojów „Santa Tell Me” osiągnęło odpowiednio 5 i 7 miejsce. Teledysk został wyreżyserowany przez Chrisa Marrsa Piliero i został wydany na oficjalnej stronie Vevo w dniu 12 grudnia 2014 roku. Piosenka miała swoje pierwsze wykonanie podczas świątecznego koncertu A Very Grammy 2014 w Shrine Auditorium w Los Angeles 18 listopada 2014 roku.
Teledysk.
Oficjalne wideo teledysku ukazało się 12 grudnia 2014 roku. Reżyserami byli Alfredo Flores i Jones Crow. Wideo przedstawia Ariana Grande i jej przyjaciół tańczących, śmiejących się i rozdających prezenty w jej domu. 26 listopada 2016 roku piosenka przekroczyła 100 milionów wyświetleń, co czyni czternastym teledyskiem Ariany Grande w Vevo po „Let Me Love You”.

</doc>
<doc id="5386720" url="https://pl.wikipedia.org/wiki?curid=5386720" title="Arrhenia sphagnicola">
Arrhenia sphagnicola



</doc>
<doc id="5386721" url="https://pl.wikipedia.org/wiki?curid=5386721" title="Komisja Koordynacyjna do Spraw Umacniania Praworządności i Przestrzegania Porządku Publicznego">
Komisja Koordynacyjna do Spraw Umacniania Praworządności i Przestrzegania Porządku Publicznego

Komisja Koordynacyjna do Spraw Umacniania Praworządności i Przestrzegania Porządku Publicznego – organ doradczy i opiniodawczy Rady Ministrów istniejący w latach 1981–1986, powołany w celu zapewnienia powszechnego przestrzegania prawa, umacniania praworządności, ochrony praw obywateli i zabezpieczenia porządku publicznego.
Powołanie Komisji.
Na podstawie uchwały Rady  Ministrów z 1981 r. w sprawie powołania Komisji Koordynacyjnej do Spraw Umacniania Praworządności i Przestrzegania Porządku Publicznego ustanowiono Komisję.
Podstawowe zadania Komisji.
Do podstawowych zadań Komisji należało:
Szczególne zadania Komisji.
Do szczegółowych zadań Komisji należało zwłaszcza:
Komisja przedstawiała Radzie Ministrów okresowe sprawozdania ze swej działalności.
Komisja współdziała z Najwyższą Izbą Kontroli, Komisjami Sejmowymi, Sądem Najwyższym, Prokuraturą Polskiej Rzeczypospolitej Ludowej, Naczelnym Sądem Administracyjnym, Państwowym Arbitrażem Gospodarczym oraz z innymi instytucjami powołanymi do umacniania praworządności i przestrzegania porządku publicznego oraz ochrony praw obywateli.
Kierowanie Komisją.
Na czele Komisji stał przewodniczący, powołany przez Prezesa Rady Ministrów.
W skład Komisji wchodzili powołani przez Prezesa Rady Ministrów na wniosek Przewodniczącego Komisji, uzgodniony z kierownikami właściwych organów państwowych i instytucji – ich zastępcy (przedstawiciele) reprezentujący:
Zniesienie Komisji.
Na podstawie uchwały Rady Ministrów z 1986 r. w sprawie uznania niektórych uchwał Rady Ministrów i Prezydium Rządu ogłoszonych w Monitorze Polskim za nie obowiązujące zlikwidowano Komisję.

</doc>
<doc id="5386722" url="https://pl.wikipedia.org/wiki?curid=5386722" title="Rajd Tulipanów 1961">
Rajd Tulipanów 1961

Rajd Tulipanów 1961 (13. Internationale Tulpenrallye) – 13 edycja rajdu samochodowego Rajd Tulipanów rozgrywanego w Holandii. Rozgrywany był od 2 do 6 maja 1961 roku. Była to druga runda Rajdowych Mistrzostw Europy w roku 1961.

</doc>
<doc id="5386723" url="https://pl.wikipedia.org/wiki?curid=5386723" title="Triumph Herald 12/50">
Triumph Herald 12/50



</doc>
<doc id="5386725" url="https://pl.wikipedia.org/wiki?curid=5386725" title="Auto Union 1000 S Coupe">
Auto Union 1000 S Coupe



</doc>
<doc id="5386726" url="https://pl.wikipedia.org/wiki?curid=5386726" title="Austin-Healey Sprite Mk1">
Austin-Healey Sprite Mk1



</doc>
<doc id="5386727" url="https://pl.wikipedia.org/wiki?curid=5386727" title="Jaguar Mk2 3.8">
Jaguar Mk2 3.8



</doc>
<doc id="5386729" url="https://pl.wikipedia.org/wiki?curid=5386729" title="Autorskie Liceum Artystyczne i Akademickie „ALA” we Wrocławiu">
Autorskie Liceum Artystyczne i Akademickie „ALA” we Wrocławiu



</doc>
<doc id="5386731" url="https://pl.wikipedia.org/wiki?curid=5386731" title="Dell Technologies">
Dell Technologies



</doc>
<doc id="5386732" url="https://pl.wikipedia.org/wiki?curid=5386732" title="Języczek ciemny">
Języczek ciemny

Języczek ciemny ("Arrhenia umbratilis" (Fr.) Redhead, Lutzoni, Moncalvo &amp; Vilgalys) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji według Index Fungorum: "Arrhenia, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy gatunek ten opisał w 1828 r. Elias Fries, nadając mu nazwę "Agaricus umbratilis". Później gatunek ten zaliczany był do różnych innych rodzajów. Obecną, uznaną przez Index Fungorum nazwę, nadali mu Scott Alan Redhead, François M. Lutzoni, Jean-Marc Moncalvo i Rytas J. Vilgalys w 2002 r.
Synonimy:
W 2003 r. Władysław Wojewoda zaproponował polską nazwę pępówka ciemna dla nazwy naukowej "Omphalina umbratilis". Jest ona niespójna z wprowadzoną w 2002 r. nową nazwą naukową. Spójną z nią nazwę polską podaje internetowy atlas grzybów.
Morfologia.
Kapelusz o średnicy do 3 cm i kształcie od płaskiego do lejkowatego z wyraźnie zbiegającymi blaszkami. Brzeg początkowo podwinięty, potem wyprostowany. Powierzchnia w stanie wilgotnym ciemnobrązowa z lekkim fioletowym odcieniem i jedwabistym połyskiem. Trzon o wysokości do 3 m i średnicy 5 mm, szerszy na wierzchołku i lekko spłaszczony, tej samej barwy co środek kapelusza, jedwabisty. Blaszki zbiegające na trzon, płowobrązowe z ciemnymi ostrzami. Liczba blaszek sięgających trzonu wynosi 26.
Charakterystyczną cechą "Arrhenia umbratilis" są cheilocystydy, których brak u większości gatunków rodzaju "Arrhenia". Są maczugowate, o wymiarach 32 × 7-5 mikronów (średnio) z apiculusem, przeważnie proste, ale niektóre zakrzywione.
Występowanie i siedlisko.
Języczek ciemny znany jest z nielicznych miejsc w Ameryce Północnej, Europie i Australii. W Polsce W. Wojewoda w 2003 r. przytoczył tylko dwa stanowiska, obydwa dawne (1896, 1917). Być może gatunek w Polsce wymarły, jednak brak go w "Czerwonej liście roślin i grzybów Polski".
Naziemny grzyb saprotroficzny rosnący wśród traw w lasach i na obrzeżach dróg.

</doc>
<doc id="5386733" url="https://pl.wikipedia.org/wiki?curid=5386733" title="Arrhenia umbratilis">
Arrhenia umbratilis



</doc>
<doc id="5386734" url="https://pl.wikipedia.org/wiki?curid=5386734" title="Pępówka ciemna">
Pępówka ciemna



</doc>
<doc id="5386735" url="https://pl.wikipedia.org/wiki?curid=5386735" title="Omphalina umbratilis">
Omphalina umbratilis



</doc>
<doc id="5386738" url="https://pl.wikipedia.org/wiki?curid=5386738" title="Novi Zagreb - Istok">
Novi Zagreb - Istok



</doc>
<doc id="5386740" url="https://pl.wikipedia.org/wiki?curid=5386740" title="Novi Zagreb - Zapad">
Novi Zagreb - Zapad



</doc>
<doc id="5386741" url="https://pl.wikipedia.org/wiki?curid=5386741" title="Trešnjevka - Sjever">
Trešnjevka - Sjever



</doc>
<doc id="5386742" url="https://pl.wikipedia.org/wiki?curid=5386742" title="Trešnjevka - Jug">
Trešnjevka - Jug



</doc>
<doc id="5386745" url="https://pl.wikipedia.org/wiki?curid=5386745" title="Halina Promieńska">
Halina Promieńska

Halina Promieńska (ur. 21 grudnia 1935 w Bydgoszczy, zm. 2020) – polska etyczka, prof. dr hab. Uniwersytetu Śląskiego.
Życiorys.
W 1959 r. ukończyła studia filozoficzne na Uniwersytecie Warszawskim.
Od 1968 r. pracowała w Instytucie Filozofii na Wydziale Nauk Społecznych Uniwersytetu Śląskiego, gdzie współorganizowała, a następnie kierowała Zakładem Etyki. W 1996 r. uzyskała tytuł profesora, a w 2006 r. przeszła na emeryturę. 
Była członkiem Polskiej Akademii Nauk, członkiem Komitetu Etyki w Nauce przy Prezydium PAN.
Obszar zainteresowań.
Zajmowała się epistemologią etyki, etyką praktyczną i bioetyką.
W swoich pracach porównywała poznanie w naukach przyrodniczych i w etyce. W swoich analizach sięgała po dorobek psychologii i psychiatrii. Problematyka etyczna zestawiana była z psychopatologią struktur poznawczych człowieka i rozpatrywana w powiązaniu z ewolucjonizmem.

</doc>
<doc id="5386748" url="https://pl.wikipedia.org/wiki?curid=5386748" title="Sielsowiet Berdówka">
Sielsowiet Berdówka

Sielsowiet Berdówka (, "Bierdaucki sielsawiet"; ) – sielsowiet na Białorusi, w obwodzie grodzieńskim, w rejonie lidzkim, z siedzibą w Berdówce.
Demografia.
Według spisu z 2009 sielsowiet Berdówka zamieszkiwało 1032 osób, w tym 528 Białorusinów (51,16%), 424 Polaków (41,09%), 63 Rosjan (6,10%), 9 Ukraińców (0,87%), 3 Mołdawian (0,29%), 4 osoby innych narodowości i 1 osoba, która nie podała żadnej narodowości.
Geografia i transport.
Sielsowiet położony jest na Poniemniu, w wschodniej części rejonu lidzkiego.
Przez sielsowiet przebiegają jedynie drogi lokalne. Jego skrajem biegnie linia kolejowa Mołodeczno – Lida.

</doc>
<doc id="5386751" url="https://pl.wikipedia.org/wiki?curid=5386751" title="O staropolskie">
O staropolskie



</doc>
<doc id="5386752" url="https://pl.wikipedia.org/wiki?curid=5386752" title="O rogate">
O rogate



</doc>
<doc id="5386754" url="https://pl.wikipedia.org/wiki?curid=5386754" title="ꟁ">
ꟁ



</doc>
<doc id="5386757" url="https://pl.wikipedia.org/wiki?curid=5386757" title="Olchówka (rejon lidzki)">
Olchówka (rejon lidzki)

Olchówka (, "Alchouka"; , "Olchowka") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka, nad Wawiórką.
Historia.
W XIX i w początkach XX w. położona była w Rosji, w guberni wileńskiej, w powiecie lidzkim, w gminie Myto. Należała do Skinderów.
W dwudziestoleciu międzywojennym leżała w Polsce, w województwie nowogródzkim, w powiecie lidzkim, w gminie Myto/Wawiórka. W 1921 miejscowość liczyła 57 mieszkańców, zamieszkałych w 9 budynkach, w tym 41 Polaków i 16 Białorusinów. Wszyscy mieszkańcy byli wyznania rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5386758" url="https://pl.wikipedia.org/wiki?curid=5386758" title="Lotopałankowce">
Lotopałankowce

Lotopałankowce (Petauroidea) – nadrodzina ssaków niższych z podrzędu kangurokształtnych (Macropodiformes) w obrębie rzędu dwuprzodozębowców (Diprotodontia).
Zasięg występowania.
Lotopałankowce występują w Australazji.
Podział systematyczny.
Do nadrodziny należą następujące rodziny:
Opisano również wymarły rodzaj o niepewnej pozycji systematycznej i nie sklasyfikowany w żadnej z powyższych rodzin:

</doc>
<doc id="5386763" url="https://pl.wikipedia.org/wiki?curid=5386763" title="Stephen Martin (polityk)">
Stephen Martin (polityk)



</doc>
<doc id="5386770" url="https://pl.wikipedia.org/wiki?curid=5386770" title="Françoise Gaspard">
Françoise Gaspard

Françoise Gaspard (ur. 7 czerwca 1945 w Dreux) – francuska polityk, socjolog i historyk, działaczka feministyczna, od 1979 do 1981 posłanka do Parlamentu Europejskiego I kadencji, deputowana krajowa.
Życiorys.
Pochodzi z rodziny o tradycjach lewicowych i komunistycznych. Córka uczestnika ruchu oporu Jeana Gasparda i Paule z domu Aubé. Studiowała historię, prawo publiczne i politologię na Université de Paris X i w Instytucie Nauk Politycznych w Paryżu. W 1977 została absolwentką École nationale d’administration w ramach promocji "André Malraux". Pracowała w administracji państwowej i jako wykładowca historii na Université Paris Sorbonne, uzyskała także "agrégation" z historii i geografii. Została pracownikiem naukowym w ramach centrum badań i interwencji społecznych École des hautes études en sciences sociales. Autorka licznych publikacji naukowych i książek z zakresu socjologii miasta, migracji, ruchów społecznych, a także historii, feminizmu i homoseksualizmu.
W 1963 wstąpiła do Zjednoczonej Partii Socjalistycznej, następnie przeszła do Partii Socjalistycznej. W kadencji 1977–1983 sprawowała funkcję mera rodzinnego Dreux. W 1979 wybrana posłanką do Parlamentu Europejskiego, przystąpiła do frakcji socjalistycznej. Z mandatu zrezygnowała w 1981, następnie przez dwie kadencje zasiadała w Zgromadzeniu Narodowym. Po zakończeniu kariery politycznej w 1988 zajęła się działalnością w organizacjach międzynarodowych i kobiecych, współpracowała przy projektach społecznych Komisji Europejskiej i była francuską delegatką przy Komisji Narodów Zjednoczonych ds. statusu kobiet. Założyła sieć wsparcia dla kobiet Demain la parité, działała również na rzecz parytetów wyborczych.
W latach 80. publicznie ujawniła swoją orientację homoseksualną. W 2013 zawarła homoseksualny związek małżeński.
Odznaczenia.
W 1994 odmówiła przyjęcia Legii Honorowej V klasy, otrzymała ją jednak w 1998. Następnie odznaczana Legią Honorową IV klasy (2008) i III klasy (2015).

</doc>
<doc id="5386771" url="https://pl.wikipedia.org/wiki?curid=5386771" title="Gierdziowce">
Gierdziowce

Gierdziowce (, "Hierdzieucy"; , "Gierdiewcy") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Wawerka/Myto.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. W 1921 wieś liczyła 89 mieszkańców, zamieszkałych w 15 budynkach, wyłącznie Polaków. 85 mieszkańców było wyznania rzymskokatolickiego i 4 mojżeszowego. Folwark liczył 9 mieszkańców, zamieszkałych w 1 budynku, w tym 7 Polaków i 2 Białorusinów. 7 mieszkańców było wyznania rzymskokatolickiego i 2 prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5386772" url="https://pl.wikipedia.org/wiki?curid=5386772" title="Gordon Anderson">
Gordon Anderson



</doc>
<doc id="5386776" url="https://pl.wikipedia.org/wiki?curid=5386776" title="Dwór w Zgłobicach">
Dwór w Zgłobicach

Dwór w Zgłobicach (Dwór Prezydencki) – XIX-wieczny dwór szlachecki, znajdujący się w miejscowości Zgłobice, w gminie Tarnów w powiecie tarnowskim województwa małopolskiego.
Historia dworu.
Dwór zlokalizowany jest na wywyższeniu rozległej skarpy nad rzeką Dunajec. W miejscu historycznie związanym z lokalizacją dawnego grodziska i zamku z XIV wieku. W XIX w. zgłobicki majątek należał do hrabiny Aleksandry Lanckrońskiej i jest prawdopodobne, iż istniejący dwór ona właśnie zbudowała, a przebudowali nieco później Turnauowie. Na planie katastralnym z 1848 r. był już zaznaczony zespół dworsko-parkowy pochodzący z pierwszej połowy XIX wieku. W drugiej połowie XIX wieku na miejscu drewnianego wzniesiono murowany dwór i zasadzono nowe drzewa (aleję kasztanową). Wprowadzono też niewielkie zmiany w rozplanowaniu parku. W 1886 właścicielem Zgłobic był hrabia Jan Zborowski, którego żoną od 1896 roku była Helena Zborowska, pisarka powieści historycznych i młodzieżowych, z których kilka powstało właśnie w Zgłobicach.
Po rodzinie Zborowskich właścicielami posiadłości byli Turnauowie. W trakcie I wojny światowej dwór, który pierwotnie był budynkiem dwukondygnacyjnym w wyniku bombardowania stracił dach. Podczas odbudowy nie odtworzono w pełni funkcji poddasza.
Okres międzywojenny i II wojna światowa.
W 1922 r. Zofia Turnau dostała Zgłobice od swojego ojca Jerzego Turnaua, założyciela uczelni Wyższe Kursy Ziemiańskie we Lwowie. W 1924 r. Zofia Turnau wyszła za Adama Marszałkowicza, z którym zarządzała majątkiem Zgłobice aż do 1945 r. W domu mieszkały także ich dzieci: Teresa, Andrzej, Helena, Jan, Maria, Jerzy i Anna oraz wielu gości. W tamtych czasach dwór stale gościł kogoś z bliższej lub dalszej rodziny oraz przyjaciół. Odwiedziny trwały zwykle minimum kilka dni. Goście najczęściej mieszkali w willi na wzgórzu. Dwór był typowym podmiejskim majątkiem, który utrzymywał się z działalności rolniczej. Niemal codziennie wozy zawoziły płody rolne na tarnowski rynek.
Adam Marszałkowicz z Brzezia, herbu Zadora był w latach 1933–1934 pierwszym prezydentem Tarnowa. Z uwagi na ten fakt dwór nosi obecną nazwę „Dwór Prezydencki”.
Tu także urodził się i wychował Jerzy Adam Marszałkowicz – syn Zofii Turnau i Adama Marszałkowicza, polski duchowny katolicki i założyciel Towarzystwa Pomocy im. Św. Brata Alberta, które pomaga ubogim i bezdomnym.
W czasie II wojny światowej w piwnicy wilii na wzgórzu obok dworu została uruchomiona produkcja granatów ręcznych tzw. „Sidolówek” na użytek AK, prowadzona przez Jana Dębskiego, działacza Stronnictwa Ludowego „Piast”, posła i wicemarszałka Sejmu RP, ukrywanego przed okupantem w Zgłobicach. O skali produkcji świadczy fakt, że materiały do produkcji przywożone były ciężarówkami, a ich rozprowadzaniem zajmował się cały zespół ludzi. Produkcja odbywała się w pełnej konspiracji. „Linia produkcyjna” w willi była ukrywana pod suszącymi się liśćmi tytoniu, który był uprawiany specjalnie po to, aby jego dużymi i intensywnie pachnącymi liśćmi maskować fabryczkę granatów. W czasie produkcji syn Adama Marszałkowicza – Andrzej stał na czatach, aby informować o ewentualnych nieproszonych gościach. Jedną z form wywożenia granatów z dworu było ich ukrywanie na dnie baniek wypełnionych mlekiem.
Już po wojnie Adam Marszałkowicz opowiadał, jak to Niemcy zatrzymali go kiedyś wiozącego na rowerze kosz z granatami przykrytymi jabłkami. Zapytali go, co wiezie, zostali poczęstowani jabłkami, po czym z granatami pojechał dalej.
Okres powojenny i czasy współczesne.
Działalność Adama Marszałkowicza i jego rodziny (w wytwórni pracowały też najstarsze dzieci Zofii i Adama Marszałkowiczów), a w szczególności pełniona przez niego funkcja Powiatowego Delegata Rządu Londyńskiego z ramienia AK stały się przyczyną bezprawnego przejęcia na cele reformy rolnej majątku Zgłobice. Zgłobice zabrano 23 lutego 1945, ale Zofia Marszałkowicz złożyła odwołanie, w którym wykazała, że majątek Zgłobice nie przekraczał 50 ha. Majątek został zmierzony przez mierniczego powiatowego i 4 maja 1945 Prezes Wojewódzkiego Urzędu Ziemskiego w Krakowie zawiadomił Zofię Marszałkowicz, że nieruchomość nie podpada pod działanie przepisów art. 2, ust.1 pkt e Dekretu PKWN. 1 sierpnia 1945 r. Zgłobice zostały zwrócone prawowitej właścicielce, a nowi nabywcy rozparcelowanych gruntów zwrócili dobrowolnie dokumenty nadania ziemi. Później jeszcze kilkakrotnie majątek zabierano i oddawano. Formalne upaństwowienie nastąpiło aktem w 1959 r. W dworku po wojnie mieściła się szkoła podstawowa, a później Ośrodek Doradztwa Rolniczego. W 1974 r. dwór z założeniem parkowym oraz dwoma oficynami został wpisany jest do rejestru zabytków. W latach 1976–1978 budynek przeszedł kapitalny remont.
W 1991 r. zapadła decyzja o zwrocie majątku prawowitej właścicielce. Dzika reprywatyzacja stała się przyczyną długoletniego sporu prawnego między Gminą Tarnów a rodziną Marszałkowiczów. Opuszczony dwór został rozszabrowany i zdewastowany. Ostateczną decyzję o zwrocie majątku Zgłobice Ministerstwo Rolnictwa wydało 10 kwietnia 2007 r. Trzy lata później dwór wraz z parkiem nabył Tadeusz Rzońca – tarnowski biznesmen, właściciel rodzinnej sieci hoteli i restauracji „Cristal Park”. Generalny remont zakończony został w 2014 r. W czasie remontu minimalistyczną bryłę dachu zaburzono 10 lukarnami szczytowymi. W obiekcie, nazwanym dla upamiętnienia Adama Marszałkowicza „Dworem Prezydenckim”, prowadzona jest działalność w branży hotelarsko-gastronomicznej.

</doc>
<doc id="5386777" url="https://pl.wikipedia.org/wiki?curid=5386777" title="Rossija Siegodnia">
Rossija Siegodnia



</doc>
<doc id="5386785" url="https://pl.wikipedia.org/wiki?curid=5386785" title="3. Mistrzostwa Świata Kobiet w Balonach na Ogrzane Powietrze">
3. Mistrzostwa Świata Kobiet w Balonach na Ogrzane Powietrze

III Mistrzostwa Świata Kobiet w Balonach na Ogrzane Powietrze – edycja Mistrzostw Świata Kobiet w Balonach na Ogrzane Powietrze zorganizowana przez FAI w Nałęczowie w dniach 6–11 sierpnia 2018 roku. 
Zawody.
Po raz pierwszy mistrzostwa świata kobiet zostały zorganizowane w 2014 roku w Lesznie. W 2016 roku miała miejsce 2 edycja w Birsztanach na Litwie.
Decyzję o organizacji 3 edycji w Nałęczowie podjęło FAI podczas konferencji na Majorce w 2016 roku. W sumie odbyło się 14 zadań. Pięć lotów zostało odwołanych z powodu złych warunków pogodowych. 
W zawodach zwyciężyła Daria Dudkiewicz- Goławska z Leszna. Trzecie miejsce zajęła Nicola Scaife mistrzyni świata z 2014 i 2016 roku z Australii. 

</doc>
<doc id="5386789" url="https://pl.wikipedia.org/wiki?curid=5386789" title="Rodzina na Maxa">
Rodzina na Maxa

Rodzina na Maxa – polski serial komediowo-obyczajowy telewizji Polsat udostępniony 9 września 2022 na platformie VOD Polsat Box Go oraz emitowany od 4 marca 2023 na antenie telewizji Polsat oparty na nowozelandzkim serialu "Step Dave" realizowanym w latach 2014–2015.
Produkcja.
W listopadzie 2021 roku poinformowano o produkcji nowego serialu pt. "Rodzina na Maxa" z Nikodemem Rozbickim i Anną Smołowik, do którego ruszyły zdjęcia. W obsadzie znaleźli się także Helena Sujecka, Ewa Kasprzyk, Grzegorz Małecki, Sonia Bohosiewicz, Filip Orliński, Ina Sobala, Zofia Stafiej, Maksymilian Zieliński, Zofia Świątkiewicz i Mila Jankowska.
Od 9 września do 2 grudnia 2022 roku wszystkie odcinki pierwszego sezonu zostały udostępnione na Polsat Box Go.
W sierpniu 2022 roku poinformowano o planach produkcji 2. sezonu serialu, do którego zdjęcia rozpoczęły się w październiku tego samego roku, gdzie dołączyli się Krzysztof Czeczot i Krzysztof Zawadzki.

</doc>
<doc id="5386791" url="https://pl.wikipedia.org/wiki?curid=5386791" title="Jakša Račić">
Jakša Račić

Jakša Račić (ur. 5 sierpnia 1868 we Vrbanju, zm. 23 sierpnia 1943 w Splicie) – chorwacki polityk i lekarz, burmistrz Splitu w latach 1929–1933.
Życiorys.
Studia medyczne ukończył w Innsbrucku; studiował także w Pradze i Grazu. W 1900 roku uzyskał stopień doktora. Tytuł specjalisty uzyskał w Lublanie.
W 1904 roku otworzył prywatne sanatorium w Splicie z pierwszym na terenie Dalmacji aparatem rentgenowskim. W latach 1913–1939 pełnił funkcję ordynatora oddziału chirurgii i dyrektora szpitala w Splicie. Specjalizował się w chirurgii ogólnej, radiologii i urologii.
W latach 1929–1933 był burmistrzem Splitu. Po wybuchu II wojny światowej dołączył do czetników. Dragoljub Mihailović wyznaczył go zwierzchnikiem () Dalmacji. W 1943 roku Račić został zamordowany przez komunistycznych agentów.

</doc>
<doc id="5386793" url="https://pl.wikipedia.org/wiki?curid=5386793" title="Eleonora Korycińska">
Eleonora Korycińska

Eleonora Korycińska (ur. 1 listopada 1882 w Łęczycy, zm. 5 sierpnia 1923 w Wilnie) – polska aktorka teatralna.
Życiorys.
Debiutowała w 1902 r. w Łodzi. Występowała przez krótkie okresy w zespołach teatru objazdowego Czesława Wiśniewskiego, a także teatru polskiego w Kijowie (1916) i teatru w Płocku (1918) oraz w różnych latach z teatrem wileńskim. W latach 1921–1923 należała do zespołu Teatru Polskiego w Wilnie. Uważana była za aktorkę charakterystyczną. Wystąpiła m.in. w rolach: Czepcowej ("Wesele"), Fiutasowej ("Dzieje salonu" Kazimierza Wroczyńskiego), Lali Paluszczak ("Gobelin") i Manię Pryszcz ("Stare Miasto"). Należała do Związku Artystów Scen Polskich. Została pochowana na Cmentarzu Bernardyńskim w Wilnie.

</doc>
<doc id="5386795" url="https://pl.wikipedia.org/wiki?curid=5386795" title="Hyundai Heavy Industries">
Hyundai Heavy Industries

Hyundai Heavy Industries Co, Ltd. (HHI; koreański: 현대중공업 주식회사; RR: Hyeondae Junggongeop Jusik Hoesa) – największa na świecie firma zajmująca się budową statków i główny producent sprzętu ciężkiego. Jej główna siedziba znajduje się w Ulsan w Korei Południowej.
Historia.
HHI zostało założone w 1972 roku przez Chung Ju-yunga jako oddział Hyundai Group, a w 1974 roku zakończyło budowę swoich pierwszych statków. W 2002 roku firma została wydzielona z firmy macierzystej. HHI posiada cztery podstawowe działy biznesowe: Shipbuilding, Offshore &amp; Engineering, Industrial Plant &amp; Engineering oraz Engine &amp; Machinery. HHI posiada również pięć spółek zależnych niezwiązanych z podstawową działalnością: Hyundai Electric &amp; Energy Systems, Hyundai Construction Equipment, Hyundai Robotics, Hyundai Heavy Industries Green Energy oraz Hyundai Global Service.
Grupa Hyundai rozpoczęła działalność jako mała południowokoreańska firma budowlana w 1947 r., na której czele stał jej założyciel, koreański przedsiębiorca Chung Ju-yung. Inna szeroko znana i blisko związana z nią koreańska firma, Hyundai Motor Company, została założona w 1967 roku, pięć lat przed powstaniem Grupy Przemysłu Ciężkiego. Ta firma motoryzacyjna została również założona przez Chunga.
Nazwa jest nieformalną romanizacją koreańskiego 현대 (hyeondae) oznaczającego „współczesny”, co było wizją Chunga dla założonej przez niego grupy firm.

</doc>
<doc id="5386796" url="https://pl.wikipedia.org/wiki?curid=5386796" title="Geoffrey Brown">
Geoffrey Brown



</doc>
<doc id="5386797" url="https://pl.wikipedia.org/wiki?curid=5386797" title="Juraj Krnjević">
Juraj Krnjević

Juraj Krnjević (ur. 19 lutego 1895 w Ivanić-Gradzie, zm. 9 stycznia 1988 w Londynie) – chorwacki i jugosłowiański polityk oraz prawnik.
Życiorys.
Studiował prawo w Wiedniu i Budapeszcie.
W 1919 roku został członkiem partii Hrvatska pučka seljačka stranka (HPSS). Został najbliższym współpracownikiem Stjepana Radicia. Rok później wziął udział w wyborach do Konstytuanty i uzyskał mandat poselski. W późniejszych latach skutecznie ubiegał się o reelekcję. W 1923 roku został sekretarzem Chorwackiej Partii Chłopskiej (HSS).
W latach 1925–1927 był ministrem polityki społecznej w tzw. rządzie Pašicia-Radicia. W 1928 roku został wybrany sekretarzem generalnym HSS. W trakcie tzw. Šestojanuarskiej diktatury (po 1929) udał się na emigrację do szwajcarskiej Genewy. Próbował uzyskać poparcie polityczne w Lidze Narodów dla kwestii chorwackiej. Do kraju powrócił w 1939 roku po zawarciu układu Cvetković-Maček. Po wybuchu II wojny światowej ponownie opuścił kraj.
W latach 1941–1944 był ministrem w rządzie Królestwa Jugosławii na uchodźstwie oraz jego wiceprezesem. Dążył do przywrócenia funkcjonowania Banowiny Chorwacji po zakończeniu wojny. Na obczyźnie wraz z Vladkiem Mačkiem organizował emigracyjne struktury HSS. Jego pogląd na „kwestię chorwacką” uległ zmianie – stał się zwolennikiem niepodległości Chorwacji. W 1964 roku, po śmierci Mačka, został prezesem HSS i sprawował tę funkcję do końca życia. Był także redaktorem partyjnego biuletynu „Seljački dom”.

</doc>
<doc id="5386798" url="https://pl.wikipedia.org/wiki?curid=5386798" title="Geoffrey Brown (polityk)">
Geoffrey Brown (polityk)



</doc>
<doc id="5386799" url="https://pl.wikipedia.org/wiki?curid=5386799" title="Geoff Brown">
Geoff Brown



</doc>
<doc id="5386805" url="https://pl.wikipedia.org/wiki?curid=5386805" title="Dylewo (Białoruś)">
Dylewo (Białoruś)

Dylewo (, "Dylewa"; , "Dylewo") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
Początkowo nazywała się Wawiórka Mała. Należała do Wielkiego Księstwa Litewskiego. W Rzeczypospolitej Obojga Narodów Dylewo leżało w województwie wileńskim, w powiecie lidzkim.
Odpadła od Polski w wyniku III rozbioru. W XIX i w początkach XX w. wieś, okolica szlachecka i chutor własności rządowej, położone w Rosji, w guberni wileńskiej, w powiecie lidzkim, w gminie Wasiliszki.
W dwudziestoleciu międzywojennym wieś (okolica) i zaścianek leżące w Polsce, w województwie nowogródzkim, w powiecie lidzkim, w gminie Myto/Wawiórka. W 1921 wieś liczyła 185 mieszkańców, zamieszkałych w 37 budynkach, wyłącznie Polaków. 182 mieszkańców było wyznania rzymskokatolickiego i 3 prawosławnego. Zaścianek liczył 39 mieszkańców, zamieszkałych w 6 budynkach, wyłącznie Polaków wyznania rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.
Parafia.
Od co najmniej XV w. istniała tu parafia katolicka, w 1568 przejęta przez kalwinów. W 1648 dzięki misji jezuickiej powróciła do katolicyzmu, jednak jeszcze w I poł. XVII w. została zniesiona przez biskupa wileńskiego Abrahama Woynę i włączona do parafii w Wawiórce. Kościół istniał jeszcze w 1881, rozebrany najprawdopodobniej przed 1900.

</doc>
<doc id="5386806" url="https://pl.wikipedia.org/wiki?curid=5386806" title="Philip Stokes">
Philip Stokes



</doc>
<doc id="5386807" url="https://pl.wikipedia.org/wiki?curid=5386807" title="Drago Stipac">
Drago Stipac

Drago Stipac (ur. 25 lipca 1920 w Busovačy, zm. 5 lutego 1995 w Zagrzebiu) – chorwacki i jugosłowiański polityk oraz leśnik.
Życiorys.
W 1943 roku ukończył studia Wydział Leśnictwa () na Uniwersytecie w Zagrzebiu. W czasach studenckich był sekretarzem uniwersyteckiej organizacji Chorwackiej Partii Chłopskiej (HSS).
W trakcie II wojny światowej pracował w Sarajewie w ministerstwie leśnictwa. Jako leśnik pracował także w Busovačy, Jajcach, Prozorze i Zenicy. Następnie w Zagrzebiu był dyrektorem handlowym. Za swoją działalność polityczną był pozbawiany wolności zarówno w Niepodległym Państwie Chorwackim, jak i Socjalistycznej Federacyjnej Republice Jugosławii.
Uważa się, że odegrał znaczącą rolę w przemianach systemu politycznego lat 90. XX wieku. W 1991 roku został prezesem HSS (w 1994 roku prezesem honorowym). Za jego rządów w 1992 i 1993 roku partia odniosła sukcesy wyborcze. Był również prezesem organizacji "Hrvatsko društvo političkih zatvorenika", skupiającej ofiary politycznych represji.

</doc>
<doc id="5386811" url="https://pl.wikipedia.org/wiki?curid=5386811" title="Krzyż Symona Petlury">
Krzyż Symona Petlury

Krzyż Symona Petlury () lub Order Symona Petlury (ukr. Орден Симона Петлюри) – odznaczenie wojskowe Armii Czynnej Ukraińskiej Republiki Ludowej, później najwyższe odznaczenie państwowe Rządu URL na uchodźstwie. Pierwotnie pamiątkowa odznaka z 1926 r. W 1974 roku odznaczeniu nadano status orderu.
Pierwsze wręczenie Krzyży Symona Petlury odbyło się 10 maja 1936 roku w Warszawie, ostatnie 10 kwietnia 1977 roku w USA. Prawo do otrzymania odznaczenia mieli uczestnicy walk o niepodległości Ukrainy w latach 1917–1921. Autorem projektu odznaki był płk Mykoła Bytyński. W sumie znanych jest 3515 odznaczeń Krzyżem Symona Petlury. Order można było otrzymać za życia lub pośmiertnie.
Historia.
W 1926 roku, po morderstwie Symona Petlury, stanowisko Naczelnego Atamana objął premier Andrij Liwycki, który zaproponował stworzenie pamiątkowego sygnetu poświęconego Petlurze. Produkcją i przyznawaniem nagród miało zająć się Towarzystwo im. Symona Petlury. Projekt ustawy o sygnecie był rozpatrywany przez Radę Ministrów Ukraińskiej Republiki Ludowej, ale ostatecznie takie upamiętnienie nigdy nie powstało. W jego miejsce wyprodukowano miniaturową odznakę napierśną upamiętniającą śmierć Symona Petlury z datą „25.V.1926”, która przypominała niezrealizowany projekt Orderu Wyzwolenia z tą różnicą, że tryzub ze środka został przesunięty do górnej belki krzyża. W środku znalazły się inicjały patrona orderu: „С. П.” („S. P.”).
W maju 1932 roku rząd Ukraińskiej Republiki Ludowej na czele z Andrijem Liwickim powrócił do idei upamiętnienia Symona Petlury. 22 maja tr. zatwierdzono odznaczenie o nazwie „Krzyż Symona Petlury” przeznaczone dla uczestników walk o niepodległość Ukrainy (nazywanych „ukraińską rewolucją”) w latach 1917–1921. Ustanawiając order, kierownictwo wygnanej Ukraińskiej Republiki Ludowej próbowało udowodnić, że jest realną siłą polityczną i ma szanse na powrót do kraju. Jednak w 1932 roku zabrakło środków i możliwości organizacyjnych do realizacji projektu nowego odznaczenia. 25 marca 1936 roku wydano zarządzenie o stworzeniu Głównej i miejscowych kapituł odznaczenia, a także zatwierdzono tryb jego przyznawania. Na początku 1936 roku specjalista od falerystyki i heraldyki płk Mykoła Bytyński otrzymał zlecenie wykonania szkicu Krzyża Symona Petlury.
W celu otrzymania orderu należało wypełnić kwestionariusz, w którym wymieniano nazwisko, imię, patronimikum, miejsce urodzenia, datę wstąpienia do wojska, nazwę jednostki, instytucji lub oddziału powstańczego, wykaz bitew i operacji z datami, nazwiska dowódców, ostatnią jednostkę przed zwolnieniem ze służby, nazwiska co najmniej dwóch przełożonych lub towarzyszy broni mogących potwierdzić, że kandydat do odznaczenia nie był skazany przez sąd wojskowy, wykonywany zawód lub miejsce pracy oraz adres zamieszkania. Kapituła Główna poinformowała również, że księża, lekarze, urzędnicy państwowi, pielęgniarki szpitali wojskowych Armii Czynnej Ukraińskiej Republiki Ludowej oraz Ministerstwa Spraw Wojskowych Ukraińskiej Republiki Ludowej także mogą otrzymać Krzyż Symona Petlury.
Po zakończeniu II wojny światowej, w 1947 roku członek Prezydium Kapituły Głównej orderu, płk Mykoła Steczyszyn, zaproponował zmianę statutu Krzyża Symona Petlury. Odznaczenie miało zostać podzielone na trzy stopnie, analogicznie do planów stworzenia Orderu Wyzwolenia wyrażonych przez Symona Petlurę. Stopień pierwszy i drugi miał być nadawany wyłącznie za zasługi bojowe, stopień trzeci mógłby być nadawany za działalność publiczną. I stopień należałoby nosić na szerokiej wstędze na ramieniu, II stopień na szyi, a III stopień na gładkiej wstędze na piersi. Projekt Mykoły Steczyszyna został odrzucony.
Pod koniec lat 60. żyjących posiadaczy krzyża pozostało zaledwie kilku, toteż rząd Ukraińskiej Republiki Ludowej na uchodźstwie pod przewodnictwem Mykoły Liwyckiego podniósł kwestię zmiany jego statusu na order o znaczeniu narodowym, który można by nadawać wszystkim osobom i organizacjom, które wyróżniły się swoją działalnością dla narodu ukraińskiego w walce wyzwoleńczej, nie tylko wojskowym.
W 1968 roku projekt zmian statusu orderu został częściowo zrealizowany poprzez jego przyznanie zespołowi bandurystycznemu i tanecznemu, co doprowadziło do protestu weteranów walk o niepodległość Ukrainy. Jednocześnie z sympatią przyjęto odznaczenie przywódców litewskiej emigracji politycznej. Po skardze weteranów ustała praktyka nagradzania tym odznaczeniem cywilów. W tych samych latach toczyła się dyskusja na temat prawa dzieci i wnuków nagrodzonego Krzyżem Symona Petlury do noszenia orderu swojego przodka. 25 lipca 1974 roku rząd Ukraińskiej Republiki Ludowej na uchodźstwie podjął decyzję o przemianowaniu Krzyża Symona Petlury na order.
Produkcja i ilość.
Pierwszą partię odznaczeń, liczącą około 500 egzemplarzy, zamówiono w warszawskiej fabryce J. Kweksilbera w 1936 roku. Przyjmuje się, że przed II wojną światową powstały jeszcze dwie kolejne partie. W 1948 roku zaczęto wydawać duplikaty weteranom Armii Czynnej Ukraińskiej Republiki Ludowej, którzy utracili świadectwa nadania i oryginalne odznaczenia.
W 1953 roku Mykoła Steczyszyn negocjował piątą partię w fabryce w Niemczech Zachodnich, która produkowała odznaczenia dla rządu niemieckiego i Bundeswehry. Wykonano około 50 krzyży z niewielką liczbą miniatur do niego. We wrześniu 1970 roku zarządzono szóstą partię odznaczeń. Po nadaniu Krzyżowi Symona Petlury statusu orderu w 1974 roku wyprodukowano nowe świadectwa nadania.
Wręczanie odznaczeń.
10 maja 1936 roku w Warszawie na pierwszym posiedzeniu plenarnym Głównej Kapituły Krzyża Symona Petlury pod przewodnictwem gen. Wołodymyra Salskiego, Krzyżem został odznaczony pośmiertnie sam Symon Petlura. Generał Ołeksandr Udowyczenko miał położyć krzyż z numerem 1 na jego grobie, ale nie spełnił tej prośby, wręczając odznaczenie Ukraińskiej Bibliotece im. Symona Petlury w Paryżu. Krzyże odebrali także wszyscy członkowie Kapituły Głównej: Andrij Liwycki, gen. Wołodymyr Salski, a także przedstawiciele szefa ministra wojny: generał-pułkownik Ołeksandr Udowyczenko, ppłk Hnat Porohowski i ppłk Wasyl Fyłonowycz. Ponadto odznaczeni zostali generałowie: Wołodymyr Hałkin, Serhij Delwig, Wołodymyr Sinkler, Wsewołod Petriw, Serhij Kulżyński, Ołeksandr Koźma, Jewhen Bilecki, Jakiw Szepel, Mykoła Jaszniczenko, Wołodymyr Sawczenko-Bilski, Josyp Bilewycz, Mychajło Peresada-Suchodolski i Wołodymyr Sikewycz. Pośmiertnie odznaczono 12 generałów: Mykoła Junakiw, Fedir Kołodij, Mykoła Kowal-Miedźwiecki, Serhij Diadiusza, Pawło Kudriawcew, Ołeksandr Czechowycz, Ołeksandr Pylkewycz, Naum Nykoniw, Jewhen Mieszkowski, Jewhen Moszynski, Wołodymyr Olszewski i Witalij Hudyma. W sumie odznaczono 136 osób za życia i 12 pośmiertnie.
Na drugim spotkaniu wyróżniono kolejne 143 osoby. Do końca 1936 roku prawo do noszenia odznaczenia przysługiwało tysiącom osób, ale nie wszystkie krzyże zostały wykonane i wręczone. Ponadto nie wszystkim odznaczonym udało się wystawić świadectwa otrzymania krzyża, mimo że przysługiwały one każdemu wyróżnionemu. Omyłkowo przyznawano też krzyże osobom o wątpliwej biografii, w tym agentom sowieckich służb specjalnych, kolekcjonerom orderów itp. Większość wątpliwych dekoracji rozpoznano w latach 50. i 60.
W 1937 roku odznaczono około 900 osób. Na początku 1939 roku pośmiertnie przyznano krzyże zbiorowo 359 żołnierzom rozstrzelanym przez bolszewików po bitwie o Bazar. W latach 1939–1941 Krzyż Symona Petlury otrzymało około 600 osób, w tym znaczna liczba żołnierzy Ukraińskiej Armii Halickiej.
Po ataku Niemiec na ZSRR odznaczenie otrzymywali także obywatele sowieccy, którzy przeżyli represje, a wcześniej brali udział w walkach po stronie Ukraińskiej Republiki Ludowej w latach 1917–1921. Krzyżem odznaczono także siedmiu oficerów Wehrmachtu. Latem 1945 roku, podczas zbierania informacji o weteranach, którzy przeżyli obozy internowania, okazało się, że większość z nich utraciła świadectwa nadania i same odznaczenia. Tylko nieliczni zdołali zachować krzyże.
W latach 50. nie przyznawano Krzyża Symona Petlury. Jednak już w latach 60. i 70. odznaczono nim ponad 200 osób. Po przemianowaniu Krzyża Symona Petlury na order, odznaczeni mogli wymieniać stare świadectwa nadania na nowe. Historia wydawania nowych certyfikatów zakończyła się na początku lat 90. Mykoła Łyczyk, ostatni żyjący rycerz orderu i ostatni przedstawiciel Kapituły Głównej Krzyża Symona Petlury zmarł 20 marca 1999 roku. W sumie znanych jest 3515 odznaczeń Krzyżem Symona Petlury.
Centralne Archiwum Państwowe Naczelnych Organów Władzy Państwowej i Administracyjnej na Ukrainie od początku swojego istnienia prowadzi rejestr wszystkich osób odznaczonych Krzyżem Symona Petlury.
Opis odznaczenia.
Autor projektu Orderu Symona Petlury, płk Mykoła Bytyński, wziął za podstawę projekt Orderu Wyzwolenia, zdejmując z niego koronę cierniową. Za starego projektu pozostał kształt czarnego krzyża kozackiego, z tryzubem na górnej belce i skierowanym ku górze mieczem.
Rodzaje odznaki orderu.
Istniało siedem typów odznaki Krzyża Symona Petlury. Osobnym rodzajem są miniatury orderu, które różniły się od dużego krzyża głównie rozmiarem.
Wstążka orderowa.
Wstążka Krzyża Symona Petlury jest niebieska, z wąskimi czarnymi paskami na brzegach i jednym szerokim czarnym paskiem pośrodku. Po obu jego stronach znajdują się dwa żółte paski. Znane są dwa rodzaje wstążek, które różnią się grubością wąskiego niebieskiego paska umieszczonego pomiędzy dwoma żółtymi. Szerokość wstążki pierwszego typu dla dużego krzyża to 37 mm, dla miniatury 13 mm. Szerokość wstążki drugiego typu dla dużego krzyża to 35 mm, a dla miniaturowego również 13 mm.

</doc>
<doc id="5386813" url="https://pl.wikipedia.org/wiki?curid=5386813" title="Order Symona Petlury">
Order Symona Petlury



</doc>
<doc id="5386815" url="https://pl.wikipedia.org/wiki?curid=5386815" title="Park Narodowy Carrasco">
Park Narodowy Carrasco

Park Narodowy Carrasco (hiszp. "Parque nacional Carrasco") – park narodowy w Boliwii położony w departamencie Cochabamba, w prowincjach Chapare, Carrasco i Tiraque. Został utworzony 11 października 1991 roku i zajmuje obszar 6226 km². W jego granicach znajduje się rezerwat przyrody z jaskiniami Cavernas del Repechón. Od wschodu graniczy z Parkiem Narodowym Amboró. W 2008 roku został zakwalifikowany przez BirdLife International jako ostoja ptaków IBA.
Opis.
Park znajduje się na wschodnich zboczach Andów, w dorzeczu Amazonki, na wysokościach od 300 do 4700 m n.p.m. Rzeki tu przepływające to m.in.: Ivirizú, Chimoré, Ichilo, Sajta, San Mateo i Ichoa, na których tworzą się liczne wodospady.
Klimat zimny w wyższych partiach gór (na zachodzie i południu) oraz ciepły na niżej położonych obszarach północnych. Duża część parku charakteryzuje się wysokimi opadami, które mogą przekraczać 5000 mm rocznie.
Ze względu na duże różnice wysokości występuje tu kilka formacji roślinnych. Od półpustynnej puny przez tropikalne wilgotne lasy górskie Yungas po lasy mgliste i wilgotny las równikowy.
Flora.
W parku występuje ponad 3000 gatunków roślin wyższych, w tym około 300 gatunków storczyków. Rosną tu m.in.: rośliny z rodzaju "Polylepis", a także "Weinmannia boliviensis", "Weinmannia crassifolia", "Juglans boliviana", "Miconia theaezans", "Podocarpus oleifolius", "Podocarpus rusbyi", "Cedrela lilloi", "Alnus acuminata", "Myrsine coriacea", "Byrsonima indorum", "Cinchona officinalis", "Myrica pubescens", "Protium bangii", "Tetragastris altissima", "Anadenanthera colubrina", "Didymopanax morototoni", "Aniba coto", cedrzyk wonny, "Swietenia macrophylla", "Calophyllum brasiliense", różne gatunki z rodzajów "Ocotea", "Aniba" i "Nectandra""."
Fauna.
W parku występuje 638 gatunków kręgowców, z czego 181 to ssaki, 247 ptaki, 91 gady, 88 płazy i 31 ryby.
Z ssaków żyje tu m.in.: 12 gatunków torbaczy (rząd Didelphimorphia), 64 gatunki nietoperzy (Chiroptera), 6 gatunków szczerbaków (Xenathra), 7 gatunków małpokształtnych (rząd naczelne), 22 gatunki drapieżnych (Carnívora), 7 gatunków zwierząt kopytnych (Ungulata), 61 gatunków gryzoni (Rodentia). 
Ptaki to m.in.: karakara czubata, myszołów krótkoogonowy, tłuszczak, koszykarz boliwijski, harpia gujańska, myszatka śniada, punańczyk szary, liściowiec boliwijski, kusaczka rudolica, mrówiaczek boliwijski, górzak klinosterny, iskrzyk czarnogłowy, czapla gwiżdżąca, kleszczojad wielki, syczoń tropikalny.
Zwierzęta zagrożone żyjące w parku to m.in.:

</doc>
<doc id="5386818" url="https://pl.wikipedia.org/wiki?curid=5386818" title="Mistrzostwa Świata Juniorów w Hokeju na Lodzie 2023/Elita">
Mistrzostwa Świata Juniorów w Hokeju na Lodzie 2023/Elita

47. Mistrzostwa Świata Juniorów w Hokeju na Lodzie Elity 2023 zorganizowane zostały w kanadyjskich miastach Halifaxie i Moncton. Rozegranie turnieju nastąpiło w dniach od 26 grudnia 2022 do 5 stycznia 2023. Po raz siedemnasty mistrzostwa zostały rozegrane w Kanadzie. Po raz drugi Halifax był gospodarzem meczów rangi mistrzostw świata juniorów (poprzednio w 2003 roku).
Pierwotnie zmagania elity miały przeprowadzić rosyjskie miasta: Nowosybirsk i Omsk, jednak po inwazji wojsk rosyjskich na Ukrainę turniej został zabrany Rosjanom. W maju 2022 podjęto decyzję, iż zawody elity przeprowadzą wyżej wymienione Kanadyjskie miasta.
Organizacja.
W tej części mistrzostw uczestniczyło 10 najlepszych drużyn na świecie. System rozgrywania meczów był inny niż w niższych dywizjach. Najpierw drużyny rozgrywały mecze w fazie grupowej (2 grupy po 5 zespołów), systemem każdy z każdym. Po raz pierwszy w tych rozgrywkach zmieniono sposób kwalifikacji do fazy pucharowej. Pierwsze cztery zespoły w fazie grupowej awansowały do ćwierćfinałów. Zmianie uległa również formuła wyłonienia drużyny, która spada do pierwszej dywizji. Najsłabsza drużyna każdej z grup grała w fazie play-out do dwóch zwycięstw. Drużyna, która dwukrotnie przegrała spadła do niższej dywizji.
Sędziowie.
IIHF wyznaczyło 12 głównych arbitrów oraz 11 liniowych. Oto lista wybranych
Faza grupowa.
Grupa A
Tabela
"    = awans do ćwierćfinałów     = baraż o utrzymanie"
Grupa B
Tabela
"    = awans do ćwierćfinałów     = baraż o utrzymanie"
Faza pucharowa.
Ćwierćfinały
Półfinały
Mecz o trzecie miejsce
Finał

</doc>
<doc id="5386828" url="https://pl.wikipedia.org/wiki?curid=5386828" title="Arboretum w Glinnej">
Arboretum w Glinnej



</doc>
<doc id="5386834" url="https://pl.wikipedia.org/wiki?curid=5386834" title="Sosnowska">
Sosnowska

Osoby o tym nazwisku:

</doc>
<doc id="5386838" url="https://pl.wikipedia.org/wiki?curid=5386838" title="New urbanism">
New urbanism



</doc>
<doc id="5386847" url="https://pl.wikipedia.org/wiki?curid=5386847" title="Egyptian Radio and Television Union">
Egyptian Radio and Television Union

Egyptian Radio and Television Union (ERTU) – egipski publiczny nadawca telewizyjny z siedzibą w Kairze. Od 1985 roku członek Europejskiej Unii Nadawców.

</doc>
<doc id="5386852" url="https://pl.wikipedia.org/wiki?curid=5386852" title="4 Grupa Armii">
4 Grupa Armii

4 Grupa Armii – francuska grupa armii walcząca w kampanii roku 1940. 
Formowanie i walki.
4 Grupa Armii utworzona została na początku czerwca 1940. W toku działań zaczepnych prowadzonych przez niemiecką Grupę Armii A, broniła się w centrum, po obu stronach Ardenów. 16 czerwca została rozbita przez Grupę Pancerną „Guderian”.
Struktura organizacyjna.
Stan początkowy:

</doc>
<doc id="5386860" url="https://pl.wikipedia.org/wiki?curid=5386860" title="Mistrzostwa Świata Juniorów w Hokeju na Lodzie 2023 (I Dywizja)">
Mistrzostwa Świata Juniorów w Hokeju na Lodzie 2023 (I Dywizja)

Mistrzostwa Świata Juniorów w Hokeju na Lodzie I dywizji 2023 odbyły się w dwóch państwach: w Norwegii (Asker) oraz w Polsce (Bytom). Zawody grup A oraz B rozgrane zostały w dniach 11–17 grudnia 2022 roku.
W mistrzostwach drugiej dywizji uczestniczyło 12 zespołów, które zostały podzielone na dwie grupy po 6 zespołów. Rozgrywały one mecze systemem każdy z każdym. Pierwsza drużyna turnieju grupy A awansuje do mistrzostw świata elity, ostatni zespół grupy A zagra w grupie B, zastępując zwycięzcę turnieju grupy B. Najsłabsza drużyna grupy B spadła do drugiej dywizji.
Hale, w których odbyły się zawody to:
Grupa A.
Wyniki
Tabela
"    = awans do Elity" "     = spadek do dywizji I, grupy B"
Dyrektoriat turnieju wybrał trójkę najlepszych zawodników na każdej pozycji:
 Kristers Steinbergs, Antoine Keller, Zeteny Hadobas, Dinmuchamed Kaiyrżan, Petter Vesterheim, Matic Török
Grupa B.
Wyniki
Tabela
"    = awans do dywizji I, grupy A" "     = spadek do dywizji II, grupy A"
Dyrektoriat turnieju wybrał trójkę najlepszych zawodników na każdej pozycji:
 Erik Potsinok, Kotaro Murase, Jeongwon Yang, Krzysztof Maciaś, Ołeksij Dachnowski, Damian Clara

</doc>
<doc id="5386864" url="https://pl.wikipedia.org/wiki?curid=5386864" title="Lüschgrat">
Lüschgrat

Lüschgrat – góra w szwajcarskich Alpach Lepontyńskich, położona pomiędzy Safien i Thusis w kantonie Gryzonii. Z wysokością 2.178 metrów nad poziomem morza, jest kulminacyjnym punktem pasma na północ od przełęczy Glas.

</doc>
<doc id="5386866" url="https://pl.wikipedia.org/wiki?curid=5386866" title="Połów ryb">
Połów ryb



</doc>
<doc id="5386867" url="https://pl.wikipedia.org/wiki?curid=5386867" title="Tułów owadów">
Tułów owadów



</doc>
<doc id="5386873" url="https://pl.wikipedia.org/wiki?curid=5386873" title="Airitaly">
Airitaly



</doc>
<doc id="5386876" url="https://pl.wikipedia.org/wiki?curid=5386876" title="SK hynix">
SK hynix



</doc>
<doc id="5386879" url="https://pl.wikipedia.org/wiki?curid=5386879" title="Flaga gminy Górzno (powiat garwoliński)">
Flaga gminy Górzno (powiat garwoliński)



</doc>
<doc id="5386880" url="https://pl.wikipedia.org/wiki?curid=5386880" title="Flaga Nowego Miasta nad Pilicą">
Flaga Nowego Miasta nad Pilicą



</doc>
<doc id="5386881" url="https://pl.wikipedia.org/wiki?curid=5386881" title="Flaga gminy Nowe Miasto nad Pilicą">
Flaga gminy Nowe Miasto nad Pilicą



</doc>
<doc id="5386882" url="https://pl.wikipedia.org/wiki?curid=5386882" title="Flaga gminy Jabłonna (województwo mazowieckie)">
Flaga gminy Jabłonna (województwo mazowieckie)



</doc>
<doc id="5386883" url="https://pl.wikipedia.org/wiki?curid=5386883" title="Flaga gminy Nieporęt">
Flaga gminy Nieporęt



</doc>
<doc id="5386884" url="https://pl.wikipedia.org/wiki?curid=5386884" title="Flaga gminy Sienno">
Flaga gminy Sienno



</doc>
<doc id="5386885" url="https://pl.wikipedia.org/wiki?curid=5386885" title="Flaga gminy Olszanka (województwo mazowieckie)">
Flaga gminy Olszanka (województwo mazowieckie)



</doc>
<doc id="5386886" url="https://pl.wikipedia.org/wiki?curid=5386886" title="Flaga gminy Latowicz">
Flaga gminy Latowicz



</doc>
<doc id="5386887" url="https://pl.wikipedia.org/wiki?curid=5386887" title="Flaga gminy Szydłowo (województwo mazowieckie)">
Flaga gminy Szydłowo (województwo mazowieckie)



</doc>
<doc id="5386888" url="https://pl.wikipedia.org/wiki?curid=5386888" title="Noureddine Bounâas">
Noureddine Bounâas

Noureddine Bounâas (ar. كمال قادري; ur. 18 października 1965 w Konstantynie) – algierski piłkarz grający na pozycji lewego obrońcy. W swojej karierze rozegrał 8 meczów i strzelił 1 gola w reprezentacji Algierii.
Kariera klubowa.
Swoją karierę piłkarską Bounâas rozpoczął w klubie CRE Constantine. W sezonie 1985/1986 zadebiutował w nim w drugiej lidze algierskiej. W 1987 roku przeszedł do MO Constantine, z którym w sezonie 1987/1988 awansował z drugiej do pierwszej ligi. W sezonie 1990/1991 wywalczył z nim mistrzostwo Algierii. W 1993 roku został zawodnikiem CS Constantine. W sezonie 1996/1997 został z nim mistrzem Algierii, a po tym sukcesie zakończył karierę.
Kariera reprezentacyjna.
W reprezentacji Algierii Bounâas zadebiutował 31 grudnia 1989 w zremisowanym 0:0 towarzyskim meczu z Senegalem, rozegranym w Dakarze. W 1990 roku został powołany do kadry na Puchar Narodów Afryki 1990. Na tym turnieju był rezerwowym i nie rozegrał żadnego meczu, ale z Algierią wywalczył mistrzostwo Afryki. Od 1989 do 1991 roku rozegrał w kadrze narodowej 8 meczów i strzelił 1 gola.

</doc>
<doc id="5386889" url="https://pl.wikipedia.org/wiki?curid=5386889" title="Flaga gminy Lesznowola">
Flaga gminy Lesznowola



</doc>
<doc id="5386891" url="https://pl.wikipedia.org/wiki?curid=5386891" title="Jewhen Mieszkowśkyj">
Jewhen Mieszkowśkyj



</doc>
<doc id="5386892" url="https://pl.wikipedia.org/wiki?curid=5386892" title="Flaga Nowego Miasta (powiat płoński)">
Flaga Nowego Miasta (powiat płoński)



</doc>
<doc id="5386893" url="https://pl.wikipedia.org/wiki?curid=5386893" title="Kamel Adjas">
Kamel Adjas

Kamel Adjas (ar. كمال قادري; ur. 3 stycznia 1963 w Satifie) – algierski piłkarz grający na pozycji lewego obrońcy. W swojej karierze rozegrał 26 meczów w reprezentacji Algierii.
Kariera klubowa.
Swoją karierę piłkarską Adjas rozpoczął w klubie ES Sétif. W sezonie 1980/1981 zadebiutował w jego barwach w pierwszej lidze algierskiej. Grał w nim do końca sezonu 1991/1992. Wraz z ES Sétif wywalczył mistrzostwo Algierii w sezonie 1986/1987 oraz dwa wicemistrzostwa w sezonach 1982/1983 i 1985/1986. W sezonie 1987/1988 zdobył Afrykański Puchar Mistrzów. W latach 1992-1994 grał w tunezyjskim US Monastir, a w sezonie 1994/1995 ponownie występował w ES Sétif, w którym zakończył karierę.
Kariera reprezentacyjna.
W reprezentacji Algierii Adjas zadebiutował 13 listopada 1988 w wygranym 7:0 towarzyskim meczu z Mali, rozegranym w Algierze. W 1990 roku został powołany do kadry na Puchar Narodów Afryki 1990. Na tym turnieju rozegrał trzy mecze: grupowe z Wybrzeżem Kości Słoniowej (3:0) i z Egiptem (2:0) oraz półfinałowe z Senegalem (2:1). Z Algierią wywalczył mistrzostwo Afryki. W 1992 roku był w kadrze Algierii na Puchar Narodów Afryki 1992, na którym zagrał jedynie w jednym meczu, grupowym z Wybrzeżem Kości Słoniowej (0:3). Od 1988 do 1992 roku rozegrał w kadrze narodowej 26 meczów.

</doc>
<doc id="5386894" url="https://pl.wikipedia.org/wiki?curid=5386894" title="Flaga Piastowa">
Flaga Piastowa



</doc>
<doc id="5386895" url="https://pl.wikipedia.org/wiki?curid=5386895" title="Flaga gminy Brwinów">
Flaga gminy Brwinów



</doc>
<doc id="5386897" url="https://pl.wikipedia.org/wiki?curid=5386897" title="Flaga Brwinowa">
Flaga Brwinowa



</doc>
<doc id="5386898" url="https://pl.wikipedia.org/wiki?curid=5386898" title="Flaga Chorzel">
Flaga Chorzel



</doc>
<doc id="5386899" url="https://pl.wikipedia.org/wiki?curid=5386899" title="Flaga gminy Chorzele">
Flaga gminy Chorzele



</doc>
<doc id="5386900" url="https://pl.wikipedia.org/wiki?curid=5386900" title="Flaga gminy Czernice Borowe">
Flaga gminy Czernice Borowe



</doc>
<doc id="5386901" url="https://pl.wikipedia.org/wiki?curid=5386901" title="Flaga gminy Jednorożec">
Flaga gminy Jednorożec



</doc>
<doc id="5386902" url="https://pl.wikipedia.org/wiki?curid=5386902" title="Flaga gminy Krasne (województwo mazowieckie)">
Flaga gminy Krasne (województwo mazowieckie)



</doc>
<doc id="5386903" url="https://pl.wikipedia.org/wiki?curid=5386903" title="Flaga gminy Krzynowłoga Mała">
Flaga gminy Krzynowłoga Mała



</doc>
<doc id="5386904" url="https://pl.wikipedia.org/wiki?curid=5386904" title="Flaga Przasnysza">
Flaga Przasnysza



</doc>
<doc id="5386905" url="https://pl.wikipedia.org/wiki?curid=5386905" title="Flaga gminy Rusinów">
Flaga gminy Rusinów



</doc>
<doc id="5386906" url="https://pl.wikipedia.org/wiki?curid=5386906" title="Flaga gminy Wieniawa">
Flaga gminy Wieniawa



</doc>
<doc id="5386908" url="https://pl.wikipedia.org/wiki?curid=5386908" title="Flaga gminy Pułtusk">
Flaga gminy Pułtusk



</doc>
<doc id="5386909" url="https://pl.wikipedia.org/wiki?curid=5386909" title="Flaga gminy Świercze">
Flaga gminy Świercze



</doc>
<doc id="5386910" url="https://pl.wikipedia.org/wiki?curid=5386910" title="Flaga gminy Zatory">
Flaga gminy Zatory



</doc>
<doc id="5386914" url="https://pl.wikipedia.org/wiki?curid=5386914" title="Flaga gminy Gózd">
Flaga gminy Gózd



</doc>
<doc id="5386915" url="https://pl.wikipedia.org/wiki?curid=5386915" title="Flaga Iłży">
Flaga Iłży



</doc>
<doc id="5386916" url="https://pl.wikipedia.org/wiki?curid=5386916" title="Flaga gminy Iłża">
Flaga gminy Iłża



</doc>
<doc id="5386917" url="https://pl.wikipedia.org/wiki?curid=5386917" title="Flaga gminy Jastrzębia">
Flaga gminy Jastrzębia



</doc>
<doc id="5386918" url="https://pl.wikipedia.org/wiki?curid=5386918" title="Flaga Jedlni-Letniska">
Flaga Jedlni-Letniska



</doc>
<doc id="5386919" url="https://pl.wikipedia.org/wiki?curid=5386919" title="Flaga gminy Jedlnia-Letnisko">
Flaga gminy Jedlnia-Letnisko



</doc>
<doc id="5386920" url="https://pl.wikipedia.org/wiki?curid=5386920" title="Flaga gminy Kowala">
Flaga gminy Kowala



</doc>
<doc id="5386923" url="https://pl.wikipedia.org/wiki?curid=5386923" title="Flaga Pionek">
Flaga Pionek



</doc>
<doc id="5386924" url="https://pl.wikipedia.org/wiki?curid=5386924" title="Flaga gminy Pionki">
Flaga gminy Pionki



</doc>
<doc id="5386925" url="https://pl.wikipedia.org/wiki?curid=5386925" title="Flaga gminy Przytyk">
Flaga gminy Przytyk



</doc>
<doc id="5386926" url="https://pl.wikipedia.org/wiki?curid=5386926" title="Flaga gminy Wierzbica (powiat radomski)">
Flaga gminy Wierzbica (powiat radomski)



</doc>
<doc id="5386927" url="https://pl.wikipedia.org/wiki?curid=5386927" title="Flaga gminy Wolanów">
Flaga gminy Wolanów



</doc>
<doc id="5386928" url="https://pl.wikipedia.org/wiki?curid=5386928" title="Flaga gminy Zakrzew (województwo mazowieckie)">
Flaga gminy Zakrzew (województwo mazowieckie)



</doc>
<doc id="5386931" url="https://pl.wikipedia.org/wiki?curid=5386931" title="Flaga gminy Siedlce">
Flaga gminy Siedlce



</doc>
<doc id="5386932" url="https://pl.wikipedia.org/wiki?curid=5386932" title="Flaga gminy Skórzec">
Flaga gminy Skórzec



</doc>
<doc id="5386933" url="https://pl.wikipedia.org/wiki?curid=5386933" title="Flaga gminy Wiśniew">
Flaga gminy Wiśniew



</doc>
<doc id="5386934" url="https://pl.wikipedia.org/wiki?curid=5386934" title="Flaga gminy Zbuczyn">
Flaga gminy Zbuczyn



</doc>
<doc id="5386936" url="https://pl.wikipedia.org/wiki?curid=5386936" title="Flaga gminy Gozdowo">
Flaga gminy Gozdowo



</doc>
<doc id="5386937" url="https://pl.wikipedia.org/wiki?curid=5386937" title="Flaga Sierpca">
Flaga Sierpca



</doc>
<doc id="5386938" url="https://pl.wikipedia.org/wiki?curid=5386938" title="Flaga gminy Sierpc">
Flaga gminy Sierpc



</doc>
<doc id="5386939" url="https://pl.wikipedia.org/wiki?curid=5386939" title="Flaga gminy Młodzieszyn">
Flaga gminy Młodzieszyn



</doc>
<doc id="5386940" url="https://pl.wikipedia.org/wiki?curid=5386940" title="Flaga gminy Nowa Sucha">
Flaga gminy Nowa Sucha



</doc>
<doc id="5386941" url="https://pl.wikipedia.org/wiki?curid=5386941" title="Flaga gminy Rybno (województwo mazowieckie)">
Flaga gminy Rybno (województwo mazowieckie)



</doc>
<doc id="5386942" url="https://pl.wikipedia.org/wiki?curid=5386942" title="Flaga Sochaczewa">
Flaga Sochaczewa



</doc>
<doc id="5386943" url="https://pl.wikipedia.org/wiki?curid=5386943" title="Flaga gminy Sochaczew">
Flaga gminy Sochaczew



</doc>
<doc id="5386944" url="https://pl.wikipedia.org/wiki?curid=5386944" title="Flaga gminy Bielany">
Flaga gminy Bielany



</doc>
<doc id="5386945" url="https://pl.wikipedia.org/wiki?curid=5386945" title="Flaga gminy Sabnie">
Flaga gminy Sabnie



</doc>
<doc id="5386946" url="https://pl.wikipedia.org/wiki?curid=5386946" title="Flaga gminy Sterdyń">
Flaga gminy Sterdyń



</doc>
<doc id="5386947" url="https://pl.wikipedia.org/wiki?curid=5386947" title="Flaga gminy Chlewiska">
Flaga gminy Chlewiska



</doc>
<doc id="5386948" url="https://pl.wikipedia.org/wiki?curid=5386948" title="Flaga gminy Orońsko">
Flaga gminy Orońsko



</doc>
<doc id="5386949" url="https://pl.wikipedia.org/wiki?curid=5386949" title="Flaga Błonia">
Flaga Błonia



</doc>
<doc id="5386950" url="https://pl.wikipedia.org/wiki?curid=5386950" title="Flaga gminy Błonie">
Flaga gminy Błonie



</doc>
<doc id="5386951" url="https://pl.wikipedia.org/wiki?curid=5386951" title="Flaga gminy Izabelin">
Flaga gminy Izabelin



</doc>
<doc id="5386952" url="https://pl.wikipedia.org/wiki?curid=5386952" title="Flaga Ożarowa Mazowieckiego">
Flaga Ożarowa Mazowieckiego



</doc>
<doc id="5386953" url="https://pl.wikipedia.org/wiki?curid=5386953" title="Flaga gminy Ożarów Mazowiecki">
Flaga gminy Ożarów Mazowiecki



</doc>
<doc id="5386954" url="https://pl.wikipedia.org/wiki?curid=5386954" title="Flaga gminy Stare Babice">
Flaga gminy Stare Babice



</doc>
<doc id="5386955" url="https://pl.wikipedia.org/wiki?curid=5386955" title="Flaga gminy Grębków">
Flaga gminy Grębków



</doc>
<doc id="5386956" url="https://pl.wikipedia.org/wiki?curid=5386956" title="Flaga gminy Korytnica">
Flaga gminy Korytnica



</doc>
<doc id="5386957" url="https://pl.wikipedia.org/wiki?curid=5386957" title="Flaga Łochowa">
Flaga Łochowa



</doc>
<doc id="5386958" url="https://pl.wikipedia.org/wiki?curid=5386958" title="Flaga gminy Łochów">
Flaga gminy Łochów



</doc>
<doc id="5386959" url="https://pl.wikipedia.org/wiki?curid=5386959" title="Flaga Węgrowa">
Flaga Węgrowa



</doc>
<doc id="5386960" url="https://pl.wikipedia.org/wiki?curid=5386960" title="Flaga Radzymina">
Flaga Radzymina



</doc>
<doc id="5386961" url="https://pl.wikipedia.org/wiki?curid=5386961" title="Flaga gminy Radzymin">
Flaga gminy Radzymin



</doc>
<doc id="5386962" url="https://pl.wikipedia.org/wiki?curid=5386962" title="Flaga gminy Wyszków">
Flaga gminy Wyszków



</doc>
<doc id="5386963" url="https://pl.wikipedia.org/wiki?curid=5386963" title="Flaga gminy Somianka">
Flaga gminy Somianka



</doc>
<doc id="5386964" url="https://pl.wikipedia.org/wiki?curid=5386964" title="Flaga Wyszkowa">
Flaga Wyszkowa



</doc>
<doc id="5386965" url="https://pl.wikipedia.org/wiki?curid=5386965" title="Flaga gminy Przyłęk">
Flaga gminy Przyłęk



</doc>
<doc id="5386966" url="https://pl.wikipedia.org/wiki?curid=5386966" title="Bobmark International">
Bobmark International

Bobmark International – polskie przedsiębiorstwo założone w czerwcu 1991 roku przez Dariusza Wojdygę i Marka Jutkiewicza, Jerzego Sulicha, Jacka Bobera i Petera Horlycka.
Od samego początku, przedsiębiorstwo było dystrybutorem konsol Pegasus w Polsce, których gwałtowny wzrost popularności nastąpił na przełomie lat 1992 i 1993. W tym samym czasie, Bobmark posiadał serwis samochodów amerykańskich oraz współpracował z Hoop Polska. Po wejściu ustawy o prawach autorskich w 1994 roku, przedsiębiorstwo postawiło na sprzedaż legalnych 8-bitowych gier od m.in. Codemasters oraz usunęło z oferty gry bez licencji.
W latach 1994–1997, Bobmark był wyłącznym dystrybutorem konsol Sega w Polsce (z czego od lipca 1994 do marca 1996, większość obowiązków pełniła założona przez Marka Jutkiewicza spółka AGES) a także legalnym dystrybutorem kilku zagranicznych wydawców jak Time Warner Interactive.
Marek Jutkiewicz widząc potencjał nowo powstającego programu o grach "Escape", postanowił iż Bobmark będzie pierwszym sponsorem. Emitowany od 1996 roku na Polonia 1, kilka miesięcy po starcie miał miesięczną przerwę w nadawaniu, spowodowaną wyłączeniem nadajnika przez kanał telewizyjny, co sprawiło, że Bobmark zakończył sponsoring.
Lata 1996-1999 były czasem strat dla firmy, dlatego też skupiono się na pełnym inwestowaniu w Hoop Polska.

</doc>
<doc id="5386967" url="https://pl.wikipedia.org/wiki?curid=5386967" title="Flaga gminy Tczów">
Flaga gminy Tczów



</doc>
<doc id="5386968" url="https://pl.wikipedia.org/wiki?curid=5386968" title="Flaga Bieżunia">
Flaga Bieżunia



</doc>
<doc id="5386969" url="https://pl.wikipedia.org/wiki?curid=5386969" title="Flaga gminy Bieżuń">
Flaga gminy Bieżuń



</doc>
<doc id="5386970" url="https://pl.wikipedia.org/wiki?curid=5386970" title="Flaga Lubowidza">
Flaga Lubowidza



</doc>
<doc id="5386971" url="https://pl.wikipedia.org/wiki?curid=5386971" title="Flaga gminy Lubowidz">
Flaga gminy Lubowidz



</doc>
<doc id="5386972" url="https://pl.wikipedia.org/wiki?curid=5386972" title="Flaga gminy Siemiątkowo">
Flaga gminy Siemiątkowo



</doc>
<doc id="5386973" url="https://pl.wikipedia.org/wiki?curid=5386973" title="Flaga Wiskitek">
Flaga Wiskitek



</doc>
<doc id="5386975" url="https://pl.wikipedia.org/wiki?curid=5386975" title="Flaga gminy Wiskitki">
Flaga gminy Wiskitki



</doc>
<doc id="5386976" url="https://pl.wikipedia.org/wiki?curid=5386976" title="Flaga gminy Warszawa-Bielany">
Flaga gminy Warszawa-Bielany



</doc>
<doc id="5386977" url="https://pl.wikipedia.org/wiki?curid=5386977" title="Flaga gminy Warszawa-Targówek">
Flaga gminy Warszawa-Targówek



</doc>
<doc id="5386978" url="https://pl.wikipedia.org/wiki?curid=5386978" title="Flaga gminy Warszawa-Ursus">
Flaga gminy Warszawa-Ursus



</doc>
<doc id="5386979" url="https://pl.wikipedia.org/wiki?curid=5386979" title="Flaga gminy Warszawa-Wawer">
Flaga gminy Warszawa-Wawer



</doc>
<doc id="5386980" url="https://pl.wikipedia.org/wiki?curid=5386980" title="Flaga Wesołej">
Flaga Wesołej



</doc>
<doc id="5386983" url="https://pl.wikipedia.org/wiki?curid=5386983" title="Goran Stanić">
Goran Stanić

Goran Stanić (mac. Горан Станиќ, ur. 8 września 1972 w Skopje) – macedoński piłkarz występujący na pozycji obrońcy, reprezentant kraju, trener piłkarski.
Życiorys.
W latach 1994–1998 występował w Wardarze Skopje. W sezonie 1994/1995 zdobył z Wardarem mistrzostwo Macedonii, a w latach 1995 oraz 1998 puchar kraju. Po okresie gry w Wardarze przeszedł do UE Lleida. Na poziomie Segunda División rozegrał łącznie 67 meczów, zdobywając jednego gola. 9 października 1999 roku zadebiutował w reprezentacji w zremisowanym 1:1 meczu z Irlandią w ramach eliminacji do Mistrzostw Europy 2000. W 2000 roku powrócił do Macedonii, początkowo wiążąc się kontraktem z Cementarnicą Skopje, a później z FK Rabotniczki. W pierwszej połowie 2003 roku grał w FK Rad, po czym rozpoczął grę w szkockich klubach. W sezonie 2003/2004 grał w Raith Rovers F.C. na poziomie First Division, a później przeszedł do Livingston F.C. W barwach tego klubu rozegrał dwadzieścia spotkań w Premier League, debiutując 21 sierpnia 2004 roku w zremisowanym 1:1 spotkaniu z Dundee United. Po zakończeniu sezonu 2004/2005 przeszedł do St. Johnstone F.C.. W kwietniu 2007 roku PFA Scotland ogłosił, że Stanić znalazł się w jedenastce sezonu First Division. W latach 2008–2010 roku był zawodnikiem East Fife F.C., po czym zakończył karierę piłkarską. W latach 2017–2020 był selekcjonerem młodzieżowych reprezentacji Macedonii Północnej.

</doc>
<doc id="5386985" url="https://pl.wikipedia.org/wiki?curid=5386985" title="Protathlima A’ Kategorias (2006/2007)">
Protathlima A’ Kategorias (2006/2007)

Protathlima A’ Kategorias 2006/2007 – była 68. edycją najwyższej klasy rozgrywkowej piłki nożnej na Cyprze. 
Brało w niej udział 14 drużyn, które w okresie od 12 sierpnia 2006 do 6 maja 2007 rozegrały 26 kolejki meczów. 
Obrońcą tytułu była drużyna Apollon Limassol.
Mistrzostwo po raz dziewiętnasty w historii zdobyła drużyna APOEL.
Format rozgrywek.
Drużyny grały ze sobą dwukrotnie, raz u siebie i raz na wyjeździe o tytuł oraz miejsca startowe w międzynarodowych rozgrywkach. Trzy ostatnie zespoły zostały zdegradowane. 
Dodatkowo jedna z ligowych drużyn zapewniła sobie prawo do udziału w Pucharze Intertoto UEFA 2007. Wszystkie drużyny, które chciały wziąć udział w imprezie, zgłaszały swoje zainteresowanie przed zakończeniem mistrzostw. Którakolwiek z tych drużyn zajęła wyższe miejsce w tabeli, brała udział w Intertoto (o ile nie zapewniła sobie udziału w innych rozgrywkach UEFA).

</doc>
<doc id="5386992" url="https://pl.wikipedia.org/wiki?curid=5386992" title="Elżbieta Grabowska (pisarka)">
Elżbieta Grabowska (pisarka)



</doc>
<doc id="5386994" url="https://pl.wikipedia.org/wiki?curid=5386994" title="Pomnik Geodezji Europejskiej">
Pomnik Geodezji Europejskiej



</doc>
<doc id="5386997" url="https://pl.wikipedia.org/wiki?curid=5386997" title="Wisła Jawornik">
Wisła Jawornik

Wisła Jawornik – przystanek kolejowy w Wiśle w województwie śląskim. Przystanek został wybudowany w ramach rewitalizacji linii kolejowej nr 191 w latach 2019–2022. Otwarcie przystanku nastąpiło wraz ze zmianą rozkładu jazdy w dniu 11 grudnia 2022 roku i zakończeniem rewitalizacji linii kolejowej nr 191.

</doc>
<doc id="5386998" url="https://pl.wikipedia.org/wiki?curid=5386998" title="Pracownia Bibliografii Bieżącej IH PAN">
Pracownia Bibliografii Bieżącej IH PAN

Pracownia Bibliografii Bieżącej – pracownia działająca w ramach Zakładu Bibliografii Historii Polskiej Instytutu Historii im. Tadeusza Manteuffla Polskiej Akademii Nauk, której zadaniem jest opracowywanie bieżącej Bibliografii historii polskiej. Rejestruje ona dotyczące polskiej historii książki, artykuły z czasopism polskich i zagranicznych.
Historia.
W 1953 roku powstał w Krakowie Zakład Dokumentacji, który podlegał zorganizowanemu w tym samym roku Instytutowi Historii PAN w Warszawie. Kierownikiem Zakładu został Kazimierz Lepszy. Po reorganizacji Instytutu Historii PAN, która miała miejsce w 1968 roku na czele Zakładu Dokumentacji stanął Wiesław Bieńkowski.
Pracownia kilkakrotnie zmieniała swoja nazwę. W 1962 roku na Zakład Dokumentacji i Informacji Naukowej, a w 1976 roku na Pracownię Informacji Naukowej IH PAN. W 1989 roku pracownia otrzymała komputer. Znacznie to przyspieszyło wydawanie Bibliografii. W programie MICRO-ISIS po raz pierwszy opracowano indeks do tomu za rok 1987.
W latach 1953–1974 Zakład zajmował się między innymi opracowaniem trzytomowej selekcyjnej Bibliografii historii polskiej. Pomysłodawcą był Gerard Labuda. W latach 1953–1962 zespołem opracowującym kierowała Helena Madurowicz-Urbańska, a w jego skład wchodzili: Wiesław Bieńkowski, Adam Przyboś, Alina Szklawska-Lohmanowa, Roman Żelewski. Ponieważ bibliografia miała zawierać najważniejsze publikacje dotyczące poszczególnych okresów historii, poproszono specjalistów zajmujących się danym okresem o przygotowanie i wysłanie do krakowskiego Zakładu pozycji, które powinny znaleźć się w bibliografii. W Zakładzie przesłane opisy były sprawdzane, opracowywane i porządkowane według przyjętego układu. Wydano 3 tomy w 7 woluminach. Pudła z kartami, na podstawie których publikowano Bibliografię, zachowały się w Pracowni Bibliografii Bieżącej PAN.
W latach 2003–2014 współpracowała z Instytutem Herdera w Marburgu przy tworzeniu bibliograficznej bazy danych „Literaturdokumentation für Geschichte Osteuropas”. Był to międzynarodowy projekt, w który zaangażowani byli także bibliografowie z Litwy i Czech. Obecnie Pracowania współpracuje z Biblioteką Wróblewskich w Wilnie oraz z redakcją Bibliografii Historii Śląska, wymieniając się opisami bibliograficznymi.
Bibliografia historii polskiej.
Zakład zajmował sie między innymi opracowaniem bieżącej Bibliografii historii polskiej. Jej redaktorami byli kolejno: Jan Baumgart, Wiesław Bieńkowski i Anna Gruca.
Od tomu za rok 1973 w bibliografii publikowano dział Historia Polonii Zagranicznej. W 1998 roku zawarto umowę potwierdzoną w 2003 roku z Instytutem Herdera w Marburgu, który przesyłał opisy materiałów publikowanych nie tylko w Niemczech, ale również na zachodzie Europy. 
W latach 2012–2016 „Bibliografia historii polskiej” była opracowywana w ramach grantu NPRH. Pracownia realizuje kolejny grant NPRH 11H18037386 „Dokumentacja dorobku historiografii w zakresie historii Polski – baza danych” afiliowany przy IH PAN (lata 2019–2023). W związku z zaprzestaniem publikowania wersji papierowej zdecydowano, że bibliografia będzie przygotowywana dodatkowo w formacie pdf. Tom za rok 2015 był pierwszym, który zastąpił ukazujący się tom Bibliografii historii polskiej w formie papierowej. Kolejne tomy publikowane są w Repozytorium Cyfrowym Instytutów Naukowych (za lata 2015-2019). Bibliografia funkcjonuje również w postaci bazy danych, tworzonej we współpracy z Instytutem Pamięci Narodowej, dostępnej on-line (https://bibliografia.ipn.gov.pl/), która obejmuje dane od roku 1980 i jest na bieżąco uzupełniana. Zawiera te same dane, co kolejne roczniki wydawane w formie książkowej przez Instytut Historii PAN. W 2021 r. uruchomiona została baza internetowa „Bibliografii historii polskiej”, która jest opracowywana przez Instytut Historii PAN. Obejmuje ona lata 2016–2018 i jest sukcesywnie powiększana. (https://ihpan.expertus.com.pl/bibliografia/). Od marca 2023 r. dostępna jest również Bibliografia historii polskiej w katalogu OPAC w Systemie bibliotecznym Sowa (https://bhp.ihpan.edu.pl/). Baza zawiera opisy nie tylko z rocznika 2021 i 2022, ale także z lat 1990-2020.
Od tomu za rok 2020 zespół autorski stanowią: Stefan Gąsiorowski, Paweł Gołdyn, Anna Gruca, Stanisław Jędryka. W opracowaniu Bibliografii uczestniczą także Anna Cholewa-Adamczyk, Paulina Kus oraz Katarzyna Mazur.

</doc>
<doc id="5387000" url="https://pl.wikipedia.org/wiki?curid=5387000" title="Centimos">
Centimos



</doc>
<doc id="5387003" url="https://pl.wikipedia.org/wiki?curid=5387003" title="Bolszoj Ułagan">
Bolszoj Ułagan

Bolszoj Ułagan (ros. Большой Улаган) – rzeka w azjatyckiej części Rosji, prawy dopływ rzeki Baszkaus. Przepływa przez rejon ułagański, w Republice Ałtaju. Długość rzeki – 54 km. Powierzchnia zlewni – 660 km².
Informacje ogólne.
Bolszoj Ułagan przepływa przez rejon ułagański. Wypływa z jeziora Kokkiol na wysokości 1749 metrów n.p.m., a następnie płynie przez Płaskowyż Ułagański. Uchodzi do Baszkausu we wsi Ułagan.

</doc>
<doc id="5387013" url="https://pl.wikipedia.org/wiki?curid=5387013" title="Robert Lacarrière">
Robert Lacarrière



</doc>
<doc id="5387015" url="https://pl.wikipedia.org/wiki?curid=5387015" title="Lelewelówka">
Lelewelówka

Lelewelówka – drewniany budynek z końca XVIII w. przy ulicy Warszawskiej 44 w Mławie, dawny spichlerz, jedyna pozostałość zabudowań starościńskich.
Opis.
Budynek drewniany, wolnostojący dawny spichlerz, o konstrukcji zrębowej, nieszalowany, na planie prostokąta, na podmurówce z polnych głazów, pod całym budynkiem wysokie piwnice, sklepienie piwnic ceglane kolebkowe z lunetami. Wnętrze po przekształceniach zyskało układ trójpasmowy, pierwotnie prawdopodobnie jednoprzestrzenne. Podłogi drewniane, stropy drewniane na belkach. Elewacja frontowa trzyosiowa o osiach wyznaczonych trzema oknami, elewacja tylna czteroosiowa dzielona trzema oknami i drzwiami wejściowymi ze skrajnej lewej osi, wszystkie okna skrzynkowe, dwudzielne zaopatrzone w płycinowe okiennice, drzwi wejściowe klepkowe z okuciami, elewacje boczne bez podziałów. Budynek kryty dachem łamanym tzw. krakowskim, pierwotnie i obecnie pokrytym gontem, w ścianach poddasza niewielkie świetliki, dwa od strony frontowej i jeden na stronie wschodniej.
Historia.
Wybudowany pod koniec XVIII wieku, przed rokiem 1777 jako spichlerz starostwa grodowego. Stanowi jedyną pozostałość dość licznych zabudowań starościńskich, folwarku Starostwo, zamku starościńskiego. W wieku XIX zaczyna pełnić rolę mieszkalną. Po roku 1876 zostaje własnością Prota Lelewela młodszego brata Joachima i od tego czasu w świadomości mławian utrwaliła się i utrzymała do dzisiaj nazwa Lelewelówka. W latach 1955–1957 przeprowadzono prace restauracyjne, założono izolację poziomą, wymieniono podwaliny i część belek ścian, zmieniono układ wnętrza usuwając część ścianek działowych. W kartach zabytku sporządzonych w roku 1958 i 1966 odnotowano pożar w roku 1958, po którym dach pokryto strzechą słomianą z jednoczesnym zaleceniem zmiany pokrycia na gont. W roku 1966 był w stanie dobrym. W roku 1977 spłonął. W roku 1978 zawarto umowę na remont zakończony w roku 1985. Wnętrza przystosowano do funkcji biurowej a obiekt zaczął pełnić rolę siedziby lokalnego oddziału PTTK. Mimo głosów, że w formie nadanej przez odbudowę po pożarze z 1977 roku stał się w dużej mierze rekonstrukcją, pozostaje jednym z najdawniejszych zachowanych zabytków Mławie. Od roku 2004 własność kolejnego właściciela prywatnego.

</doc>
<doc id="5387025" url="https://pl.wikipedia.org/wiki?curid=5387025" title="Agnė Simonavičiūtė">
Agnė Simonavičiūtė

Agnė Simonavičiūtė (ur. 1995 w Kownie) – litewska pilotka balonów na ogrzane powietrze. Wicemistrzyni świata (2018) i Europy (2017).
Życiorys.
Urodziła się w Kownie w 1995 roku. Przygodę z baloniarstwem rozpoczęła w 2008 roku od funkcji sędziego zawodów. W 2020 roku ukończyła studia na Uniwersytecie Technicznym w Kownie na Wydziale Inżynierii Mechanicznej i Konstrukcji i kierunku inżynieria lotnicza. W 2021 roku była ambasadorem projektu Kowno – Europejska Stolica Kultury 2022.

</doc>
<doc id="5387027" url="https://pl.wikipedia.org/wiki?curid=5387027" title="Starzynki (rejon wilejski)">
Starzynki (rejon wilejski)

Starzynki – dawniej wieś. Obecnie część Dobrowicz na Białorusi, w obwodzie mińskim, w rejonie wilejskim, w sielsowiecie Ludwinowo.
Historia.
W czasach zaborów wieś w okręgu wiejskim Suchobory, w gminie Dołhinów, w powiecie wilejskim, w guberni wileńskiej Imperium Rosyjskiego. Pod koniec XIX wieku miała 25 dusz rewizyjnych. Należała do dóbr Suchobory, własność Hryniewskich.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 106 osób, 95 było wyznania rzymskokatolickiego a 11 prawosławnego. Jednocześnie 88 mieszkańców zadeklarowało polską, 18 białoruską przynależność narodową. Było tu 19 budynków mieszkalnych. W 1931 w 22 domach zamieszkiwało 113 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5387028" url="https://pl.wikipedia.org/wiki?curid=5387028" title="Obywatele Rzeszy">
Obywatele Rzeszy

Obywatele Rzeszy () – radykalny ruch w Niemczech, negujący prawne istnienie Republiki Federalnej Niemiec i uznający nieprzerwaną egzystencję przedwojennej Rzeszy Niemieckiej.
Członkowie ruchu w konsekwencji nie uznają też przepisów niemieckiego prawa, wyroków sądowych czy orzeczeń administracyjnych, co prowadzi do konfliktów z obowiązującym prawem.

</doc>
<doc id="5387030" url="https://pl.wikipedia.org/wiki?curid=5387030" title="Willa Henryka Grohmana">
Willa Henryka Grohmana

Willa Edwarda Herbsta – neorenesansowa willa w Łodzi według projektu sygnowanego przez architekta miejskiego Hilarego Majewskiego w latach 1892–1893 (nie przesądza on o autorstwie projektu), początkowo przeznaczona na biura fabryczne, ostatecznie zamieszkał w niej Henryk Grohman syn Ludwika Grohmana.
Historia.
1893–1993.
Willę wzniesiono przy ulicy ks. bpa Wincentego Tymienieckiego 24. W latach 1903 wg projektu architekta Franciszka Chełmińskiego (rozbudowa od strony zachodniej z dwoma ryzalitami) i w 1912 wg projektu architekta Stanisława Stebelskiego przeprowadzono przebudowę willi, podczas której dobudowano pomieszczenia od strony południowej na szerokość 2 osi okiennych. Obiekt służył rodzinie Grohmanów do II wojny światowej.
Po wojnie willa wraz z zakładami „Scheibler i Grohman" i użytkowana jako budynek biurowy ŁZPB im. Obrońców Pokoju „Uniontex". W latach 1983–1991 mieścił się w niej żłobek i przedszkole. Od 1993 w willi mieści się Muzeum Książki Artystycznej.
Opis.
Budynek parterowy z wysokim podpiwniczeniem, z użytkowym poddaszem, przekryty dachem czterospadowym położony jest na nieregularnej działce u zbiegu ulicy bpa Tymienieckiego i wewnętrznej ulicy Łódzkiej Specjalnej Strefy Ekonomicznej. Posadowiony jest na planie zbliżonym do prostokąta ze ściętym narożem północno-zachodnim i dwoma ryzalitami w elewacji zachodniej. W fasadzie północnej nadbudówka na osi – dawna oranżeria przerobiona na pomieszczenie użytkowe przekryta dachem namiotowym. Elewacje z cegły z horyzontalnymi pasami z wysuniętej przed lico ściany zdwojonej cegły, u dołu wysoki gzyms cokołowy, u góry fryz, oraz gzyms wieńczący nigdy nie były otynkowane. Okna piwniczne sklepione odcinkowo, okratowane, okna na parterze sklepione półkoliście poza trzema w elewacji zachodniej zamkniętymi odcinkowo. Wejście główne w fasadzie północnej ze ślepymi oknami po bokach. W nadbudówce duże okno poziome z zaokrąglonymi górnymi narożami z dekoracyjnym fryzem ceglanym pod nim. Do pomieszczeń piwnicznych prowadzą dwa wejścia w części południowej. 
Wartość artystyczną willi tworzą jej wnętrza. Szczególnie ciąg pomieszczeń wysokiego parteru od hallu w części północnej, przez boczną klatkę schodową, gabinet, salon muzyczny, jadalnię, sypialnię i łazienkę w części południowej. Najwcześniejszy wystrój posiada salon muzyczny z zamontowanymi na ścianie zachodniej organami, na których grał między innymi Ignacy Paderewski i Artur Rubinstein. Wnętrze z bogatym wystrojem odznacza się jednolitym stylem o formach neorenesansowych z elementami baroku (kominek z lustrem).
Największą wartość mają następne pomieszczenia: westybul, gabinet oraz sypialnia z łazienką. Układ marmurowych schodów w westybulu z balustradami i mosiężnymi poręczami, marmurowe obramienia drzwi, jak i forma lamp sufitowych nawiązują do późnej secesji wiedeńskiej, szczególnie do prac Josefa Hoffmanna. Podobne cechy prezentuje wystrój gabinetu. Ściany i większa część sufitu wyłożone są ciemnym drewnem, w ścianach przeszklone gabloty i wnęki do eksponowania zbiorów Henryka Grohmana. Sufit zdobiony jest inkrustacjami z masy perłowej. Sypialnia wykonana w drewnie z boazerią podzieloną na kwadratowe tafle, fornirowane ozdobnymi gatunkami drewna i obwiedzione opaską z mahoniu. W narożach wkomponowano przeszklone szafki i drzwi. Niestety nie zachowało się łoże. Jadalnia ma wystrój w zróżnicowanej stylistyce i pochodzi najprawdopodobniej z późniejszego okresu z zaznaczeniem nurtu neoklasycystycznego i modernistycznego. Drzwi i odrzwia w ścianie północnej zbliżone są do stylu wystroju gabinetu.
Zróżnicowanie form stylowych w willi Grohmana pozwala prześledzić zmiany wystroju wnętrz na przełomie XIX i XX w. w ich najlepszym wydaniu.

</doc>
<doc id="5387034" url="https://pl.wikipedia.org/wiki?curid=5387034" title="Janina Kokesz">
Janina Kokesz



</doc>
<doc id="5387035" url="https://pl.wikipedia.org/wiki?curid=5387035" title="Suchy Bór (rejon wilejski)">
Suchy Bór (rejon wilejski)

Suchy Bór – dawny majątek. Tereny, na których leżał, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Dawniej używana nazwa – Suchobory.
Historia.
W czasach zaborów folwark prywatny w powiecie wilejskim, w guberni wileńskiej Imperium Rosyjskiego. W 1866 roku w 1 domu zamieszkiwało 18 osób. Własność Hryniewieckich.
W latach 1921–1945 folwark a następnie majątek leżał w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 78 osób, 62 były wyznania rzymskokatolickiego a 16 prawosławnego. Jednocześnie 72 mieszkańców zadeklarowało polską a 6 białoruską przynależność narodową. Było tu 6 budynków mieszkalnych. W 1931 w 3 domach zamieszkiwały 43 osoby.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5387037" url="https://pl.wikipedia.org/wiki?curid=5387037" title="Alina Rynio">
Alina Rynio

Alina Rynio – polska psycholog i pedagog, profesor nauk społecznych.
Życiorys.
W 1979 ukończyła studia magisterskie z teologii, natomiast w 1983 studia magisterskie z psychologii. Uzyskała doktorat (1992) na podstawie pracy pt. "Wychowanie młodzieży w nauczaniu kardynała Stefana Wyszyńskiego" i habilitację (2004) na podstawie dorobku naukowego i pracy pt. "Integralne wychowanie osoby w myśli Jana Pawła II" w zakresie nauk humanistycznych w Katolickim Uniwersytecie Lubelskim Jana Pawła II. Obecnie pełni funkcję adiunkta w Katedrze Pedagogiki Chrześcijańskiej i Biografistyki Pedagogicznej w Instytucie Pedagogiki KUL.
Postanowieniem Prezydenta RP z dnia 21 listopada 2022 otrzymała tytuł profesora nauk społecznych.

</doc>
<doc id="5387039" url="https://pl.wikipedia.org/wiki?curid=5387039" title="Suchy Bór (sielsowiet Dołhinów)">
Suchy Bór (sielsowiet Dołhinów)

Suchy Bór – dawna kolonia. Tereny, na których leżała, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie wilejskim, w gminie Dołhinów.
Powszechny Spis Ludności z 1921 roku nie podał danych dotyczących miejscowości. W 1931 w 5 domach zamieszkiwało 27 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5387040" url="https://pl.wikipedia.org/wiki?curid=5387040" title="Dina Boluarte">
Dina Boluarte

Dina Ercilia Boluarte Zegarra (ur. 31 maja 1962 w Chalhuanca) – peruwiańska prawniczka i polityk, w latach 2021–2022 wiceprezydent Peru, od 7 grudnia 2022 prezydent Peru.
Życiorys.
Ukończyła studia prawnicze na Universidad de San Martín de Porres.
28 czerwca 2021 objęła funkcję wiceprezydenta Peru. 7 grudnia 2022 po próbie przeprowadzenia zamachu stanu przez prezydenta Pedro Castillo, a następnie jego usunięciu w drodze impeachmentu została zaprzysiężona przez parlament na urząd prezydenta. Dina Boluarte stała się pierwszą w historii kobietą na stanowisku prezydenta Peru.
W swoim pierwszym przemówieniu do Kongresu potępiła prezydenta Castillo i zadeklarowała wolę utworzenia rządu jedności narodowej w celu rozwiązania obecnego kryzysu politycznego.

</doc>
<doc id="5387041" url="https://pl.wikipedia.org/wiki?curid=5387041" title="Leon Silicki">
Leon Silicki

Leon Silicki (ur. 12 stycznia 1876 w Petersburgu, zm. 21 kwietnia 1954 w Piszu) – pułkownik piechoty Wojska Polskiego, kawaler Orderu Virtuti Militari.
Życiorys.
Urodził się 12 stycznia 1876 w Petersburgu, w rodzinie Kazimierza, urzędnika kolejowego i Karoliny z Sobańskich.
25 czerwca 1919 został wyznaczony na stanowisko dowódcy IX Brygady Piechoty, na czele której walczył na wojnie z Ukraińcami, a później wojnie z bolszewikami. 13 maja 1920 objął dowództwo VII Brygady Piechoty. 28 października 1920 został zwolniony ze stanowiska dowódcy brygady oddany do dyspozycji Ministerstwa Spraw Wojskowych, a 22 listopada tego roku wyznaczony na stanowisko instruktora piechoty w Centrum Wyszkolenia 2 Armii w Grodnie. 6 maja 1921 został formalnie przyjęty do Wojska Polskiego z byłych Korpusów Wschodnich i byłej armii rosyjskiej, z warunkowym zatwierdzeniem posiadanego stopnia pułkownika, z rónoczesnym zaliczeniem do Rezerwy armii i powołaniem do służby czynnej oraz przydzielony do VII Brygady Piechoty, a ewidencyjnie do 38 pułku piechoty. 13 września 1921 został odkomenderowany na kurs komendantów powiatowych komend uzupełnień. 20 października 1921, po ukończeniu kursu, został wyznaczony na stanowisko komendanta Powiatowej Komendy Uzupełnień Czortków, lecz już 10 listopada tego roku przeniesiony na stanowisko komendanta Powiatowej Komendy Uzupełnień Starogard. Później został przeniesiony macierzyście do 67 pułku piechoty z pozostawieniem na stanowisku komendanta PKU Starogard. 3 maja 1922 został zweryfikowany w stopniu pułkownika ze starszeństwem od 1 czerwca 1919 i 41. lokatą w korpusie oficerów piechoty. Z dniem 1 marca 1927 został mu udzielony dwumiesięczny urlop z zachowaniem uposażenia, a z dniem 30 kwietnia tego roku został przeniesiony w stan spoczynku. Mieszkał w Starogardzie przy ul. Skarszewskiej 2. W 1934, jako oficer stanu spoczynku pozostawał w ewidencji PKU Starogard. Posiadał przydział do Oficerskiej Kadry Okręgowej Nr VIII. Był wówczas „przewidziany do użycia w czasie wojny”. 16 października 1936 przeprowadził się do Wilna i zamieszkał przy ul. Ciasnej 3 m. 6. Jesienią 1945 wyjechał z Wilna i osiedlił się w Piszu.
Zmarł 21 kwietnia 1954 w Piszu i został pochowany na tamtejszym cmentarzu komunalnym przy ul. Spokojnej.
Był żonaty z Katarzyną z Wołonkowiczów (ur. 24 listopada 1877, zm. 11 maja 1962), z którą miał dwóch synów: Włodzimierza (ur. 15 lipca 1905, zm. 18 kwietnia 1975) i Mikołaja (ur. 1 grudnia 1907).

</doc>
<doc id="5387042" url="https://pl.wikipedia.org/wiki?curid=5387042" title="Szariatyzm">
Szariatyzm

Szariatyzm lub czerwony szyizm – antyimperialistyczna szyicka idea, głoszona przez Alego Szari’atiego.
Poglądy Alego Szari’atiego.
Ali Szari’ati próbował ożywić rewolucyjne nurty szyizmu oraz interpretował tą religię jako zachęcającą do rewolucji na świecie i obiecującą zbawienie po śmierci. Opisywał swoją ideę jako "czerwony szyizm", będący przeciwieństwem praktykowanego przez Safawidów nierewolucyjnego "czarnego szyizmu". Amerykańsko-irański islamoznawca Vali Nasr porównał szariatyzm do teologii wyzwolenia, kształtowanej w Ameryce Południowej przez Gustava Gutiérreza i Leonarda Boffa.
Uważał, że szyici nie tylko powinni oczekiwać powrotu dwunastego imama, lecz również aktywnie działać na rzecz jego powrócenia poprzez walkę o sprawiedliwość społeczną bądź poprzez stanie się męczennikiem; głosił również, że "każdy dzień to Aszura, każde miejsce to Karbala".
Według niego, ludzie mogą walczyć przeciwko imperializmowi wyłącznie poprzez odzyskanie swojej tożsamości kulturowej, która w niektórych krajach była powiązana z fundamentalizmem religijnym.
Na jego poglądy duży wpływ wywarła , z którą zetknął się podczas studiów w Paryżu; w tym czasie w Afryce i Azji miał miejsce proces dekolonizacji.
Według niektórych naukowców, poglądy Szari’atiego były porównywane do poglądów Friedricha Nietzschego, Michela Foucaulta i Edwarda Saida.
Neoszariatyzm.
Neoszariatyzm jest ideą powstałą w latach 90. XX wieku w wyniku debat z irańskimi postislamistycznymi naukowcami. Według jej zwolenników, życie Alego Szari’atiego dzieliło się na okres młody i okres dojrzały. Idea ta była opisywana jako opozycyjna, ale najbardziej przychylna irańskiej władzy.
Krytyka idei oraz samego Szari’atiego.
Pierwszymi przeciwnikami szariatyzmu byli irańscy konserwatywni duchowni. Sam Szari’ati był oskarżany przez znanych kaznodziejów i mówców o herezję poprzez bycie sunnitą, wahhabitą czy nawet antyszyitą. Przeciwko niemu były wydawane fatwy przez ajatollahów, jak Abu al-Kasim al-Chu’i, Mohammad Hadi al-Milani, Mohammad Sadegh Husajni Rohani czy Muhammad Husajn Tabataba’i. Inny ajatollah Morteza Motahhari, mimo, że był zagorzałym przeciwnikiem Szari’atiego, bronił go przed oskarżeniami o wahhabizm i antyszyizm oraz uważał, że Szari’ati czerpał większą inspirację z materializmu historycznego niż z islamu.
Filozof Sejjed Hossein Nasr był przeciwnikiem Szari’atiego z powodu jego progresywnych poglądów oraz uważał go za marksistę, czego powodem mogło być porównanie przez Szari’atiego trzeciego imama Husajna ibn Alego do Che Guevary. Inny filozof Abdolkarim Sorusz uważał, że szariatyzm można interpretować jako ideę utożsamiającą islam z systemem totalitarnym.
Wpływy na ideę.
Pierwszą osobą, która wywarła wpływ na poglądy Alego Szari’atiego, był jego ojciec Mohammad-Taghi. Ali Szari’ati inspirował się również neutralistyczną polityką zagraniczną, którą prowadził premier Iranu Mohammad Mosaddegh.
Inspirację czerpał również z ważnych postaci historycznych, jak Sokrates, Abraham, Mojżesz, Jezus Chrystus, Budda, Mahomet oraz osobami z nim związanymi: zięć Ali, córkę Fatima oraz wnuczkę Zajnab (córkę Alego i Fatimy), a także średniowiecznymi perskimi teologami, jak Suhrawardi, Al-Halladż i Ajn al-Kuzat Hamadani. Do XIX- i XX-wiecznych naukowców mających wpływ na jego światopoglądów należeli Louis Massignon, Georges Gurvitch, Frantz Fanon, Alexis Carrel, Jean-Paul Sartre, Jacques Berque, Albert Schweitzer, Claude Bernard, Henri Lefebvre, René Guénon, Jean Cocteau, Kateb Yacine i Mahmud Taleghani.
Wpływy szariatyzmu w wybranych państwach.
Afganistan.
W Afganistanie szariatyzm jest popularny wśród ludności hazarskiej.
Do osób będących pod wpływem tej idei byli między innymi działacze organizacji Sazman-i Nasr oraz polityk Abdul Latif Pedram.
Francja.
Jednym z francuskich filozofów będącym pod wpływem szariatyzmu, był Jean-Paul Sartre.
Iran.
Pod wpływem szariatyzmu było wielu irańskich naukowców, byli to między innymi Abolhasan Banisadr, Mir-Hosejn Musawi, Mohammad Hanifnedżad, Gholam-Abbas Tavassoli, Haszem Aghadżari, Zahra Rahnavard, Tahereh Saffarzadeh, Madżid Szarif, Maghsud Farasatkhah, Mohammad-Amin Ghanejrad, Ezzatollah Sahabi oraz Habibollah Pejman.
Z kolei pod wpływem neoszariatyzmu byli między innymi Ehsan Szari’ati, Sara Szari’ati, Susan Szari’ati, Hasan Jusefi Eshkevari, Taghi Rahmani, Bidżan Abdolkarimi, Ahmad Zejdabadi, Narges Mohammadi i Reza Alidżani.
Indonezja.
Idea głoszona przez Alego Szari’atiego wywarła w Indonezji silny wpływ na studentów studiujących teologię muzułmańską. Pod wpływem tej idei był również polityk Amien Rais, kandydat na urząd prezydenta Indonezji w 2004 roku.
Liban.
W Libanie wiele prac Alego Szari’atiego zostało przetłumaczonych na język arabski; on sam jest powszechnie znany w tym państwie oraz uważany za osobę kontrowersyjną.
Malezja.
Od 1989 wydawnictwo IQRA Press publikuje dzieła Alego Szari’atiego przetłumaczone na język malajski i angielski.
Osobami będącymi pod wpływem szariatyzmu byli między innymi politolog Chanda Muzaffar, ekonomista Jomo Kwame Sundaram oraz polityk Mahathir bin Mohamad, premier Malezji w latach 1981-2003 i 2018-2020. Dwóch pierwszych wymienionych uważało Szari’atiego za męczennika.
Pakistan.
Najważniejsze prace naukowe Alego Szari’atiego zostały przetłumaczone na język urdu. Pod wpływem szariatyzmu był między innymi Suroosh Irfani.
Z okazji 123. rocznicy urodzin Muhammada Ikbala, w 2020 roku ówczesny premier Pakistanu Imran Khan opublikował na Twitterze post, w którym opisał Ikbala cytatem Szari’atiego.
Południowa Afryka.
Społeczność muzułmańska w Południowej Afryce poznała szariatyzm po 1979 roku, gdy w tym kraju stały się dostępne irańskie czasopisma, prace naukowe i książki poruszające tematykę rewolucji.
Turcja.
Część prac Alego Szari’atiego została przetłumaczona na język turecki. Jego idee wywarły wpływ m.in. na teologa İhsana Eliaçıka oraz na organizację Antykapitalistyczni Muzułmanie.
Tunezja.
W Tunezji prace Alego Szari’atiego są rozpowszechniane przez działaczy Partii Odrodzenia.

</doc>
<doc id="5387043" url="https://pl.wikipedia.org/wiki?curid=5387043" title="Czerwony szyizm">
Czerwony szyizm



</doc>
<doc id="5387044" url="https://pl.wikipedia.org/wiki?curid=5387044" title="Neoszariatyzm">
Neoszariatyzm



</doc>
<doc id="5387045" url="https://pl.wikipedia.org/wiki?curid=5387045" title="Neo-szariatyzm">
Neo-szariatyzm



</doc>
<doc id="5387046" url="https://pl.wikipedia.org/wiki?curid=5387046" title="Protathlima A’ Kategorias (2007/2008)">
Protathlima A’ Kategorias (2007/2008)

Protathlima A’ Kategorias 2007/2008 – była 69. edycją najwyższej klasy rozgrywkowej piłki nożnej na Cyprze.
Brało w niej udział 14 drużyn, które w okresie od 1 września 2007 do 11 maja 2008 rozegrały 32 kolejki meczów. 
Obrońcą tytułu była drużyna APOEL.
Mistrzostwo po raz trzynasty w historii zdobyła drużyna Anorthosis Famagusta.
Format rozgrywek.
Rozgrywki składały się z dwóch faz. W pierwszej drużyny grały ze sobą dwukrotnie, raz u siebie i raz na wyjeździe. Dwa ostatnie zespoły zostały zdegradowane. W drugiej fazie pozostałe drużyny zostały podzielona na trzy czterozespołowe grupy. Pierwsza czwórka zagrała o tytuł oraz miejsca startowe w międzynarodowych rozgrywkach. Ostatnia o pozostanie w lidze. Pozostałe cztery drużyny rozegrały rundę o miejsca. Zespoły rozegrały ze sobą mecz i rewanż. Punkty zdobyte w fazie zasadniczej zostały zachowane.
Dodatkowo jedna z ligowych drużyn zapewniła sobie prawo do udziału w Pucharze Intertoto UEFA 2008 . Wszystkie drużyny, które chciały wziąć udział w imprezie, zgłaszały swoje zainteresowanie przed zakończeniem mistrzostw. Którakolwiek z tych drużyn zajęła wyższe miejsce w tabeli, brała udział w Intertoto (o ile nie zapewniła sobie udziału w innych rozgrywkach UEFA).

</doc>
<doc id="5387048" url="https://pl.wikipedia.org/wiki?curid=5387048" title="Świerczyn (rejon wilejski)">
Świerczyn (rejon wilejski)

Świerczyn – dawna kolonia. Tereny, na których leżała, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie wilejskim, w gminie Dołhinów.
Powszechny Spis Ludności z 1921 roku nie podał danych dotyczących miejscowości. W 1931 w 5 domach zamieszkiwało 28 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5387053" url="https://pl.wikipedia.org/wiki?curid=5387053" title="Terespol (rejon wilejski)">
Terespol (rejon wilejski)

Terespol – dawny folwark. Tereny, na których leżał, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów folwark w powiecie wilejskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego. Jednocześnie 8 mieszkańców zadeklarowało polską a 1 białoruską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5387054" url="https://pl.wikipedia.org/wiki?curid=5387054" title="Balanomorpha">
Balanomorpha



</doc>
<doc id="5387055" url="https://pl.wikipedia.org/wiki?curid=5387055" title="Besnik Baraj">
Besnik Baraj



</doc>
<doc id="5387056" url="https://pl.wikipedia.org/wiki?curid=5387056" title="Tomáš Kvapil">
Tomáš Kvapil

Tomáš Kvapil (ur. 18 grudnia 1955 w Ołomuńcu, zm. 28 listopada 2022) – czeski polityk i samorządowiec, parlamentarzysta, w latach 1997–1998 minister rozwoju regionalnego.
Życiorys.
W młodości zaangażowany w ruch skautowy. W 1981 został absolwentem wydziału elektrotechniki Vysoké učení technické v Brně, a w 1995 prawa na Uniwersytecie Masaryka. W okresie komunizmu działał w opozycji demokratycznej. Do 1991 pracował w przedsiębiorstwie TOS Olomouc, następnie kierował spółką zajmującą się mieszkaniami komunalnymi.
Od 1990 należał do Unii Chrześcijańskiej i Demokratycznej – Czechosłowackiej Partii Ludowej, od 1999 do 2003 pełnił funkcję wiceprzewodniczącego partii. W latach 1992–1994 był zastępcą burmistrza Ołomuńca, w 1994 uzyskał mandat w tamtejszej radzie miejskiej. Pełnił funkcję wiceministra ekonomii (1996) i rozwoju regionalnego (1996–1997), następnie od maja 1997 do stycznia 1998 ministra rozwoju regionalnego w drugim rządzie Václava Klausa. W latach 1998–2010 był przez trzy kadencje posłem do Izby Poselskiej. W styczniu 2009 przeszedł wylew, po którym pozostawał w śpiączce przez dłuższy czas, następnie cierpiał na zaniki mowy i częściowy paraliż. Nie powrócił do działalności politycznej po zakończeniu kadencji w 2010.
Był żonaty, miał pięcioro dzieci.

</doc>
<doc id="5387058" url="https://pl.wikipedia.org/wiki?curid=5387058" title="Uniwersytet w Elbasanie im. Aleksandra Xhuvaniego">
Uniwersytet w Elbasanie im. Aleksandra Xhuvaniego



</doc>
<doc id="5387059" url="https://pl.wikipedia.org/wiki?curid=5387059" title="Medal za Obronę Sewastopola w Latach 1854–55">
Medal za Obronę Sewastopola w Latach 1854–55



</doc>
<doc id="5387061" url="https://pl.wikipedia.org/wiki?curid=5387061" title="JSC Eniks">
JSC Eniks



</doc>
<doc id="5387062" url="https://pl.wikipedia.org/wiki?curid=5387062" title="Martial Law (gra komputerowa)">
Martial Law (gra komputerowa)

Martial Law – niezależna gra komputerowa z gatunku gry przygodowej, wyprodukowana i wydana przez polskie studio FIXER Group 23 grudnia 2021.
Pierwotna wersja gry powstała podczas game jam PolskiGamedev.pl: Game Jam 2021, na którym to zajęła pierwsze miejsce. Twórcy postanowili dokończyć niezrealizowane wątki i przetłumaczyć grę na m.in. niemiecki czy rosyjski.
Rozgrywka.
Martial Law jest grą przygodową, wykonaną w technice pixel art, z elementami powieści wizualnej, w której akcja gry została ukazana od boku. Główną mechaniką gry jest dokonywanie wyborów opcji dialogowych, podczas rozmów z losowo napotkanymi osobami. Wybieranie odpowiednich ścieżek dialogowych prowadzi do odmiennych zakończeń gry.
Fabuła.
Czas akcji gry toczy się w przeddzień wigilii, 10 dni po wprowadzeniu stanu wojennego w Polsce. Głównym bohaterem, w którego wciela się gracz, jest samotny ojciec. Został on porzucony przez rodzinę, ze względu na swój niski status społeczny. Nie poddaje się jednak i próbuje za wszelką cenę zachować kontakt z ukochanym dzieckiem.
Odbiór.
PPE opisał grę jako zadziwiającą jakością, zwracając uwagę na dobrą warstwę graficzną gry. PC Gamer określił ją za to jako: Jest krótka, słodka, darmowa i depresyjna.

</doc>
<doc id="5387067" url="https://pl.wikipedia.org/wiki?curid=5387067" title="Nekrasowka (rejon bakczysarajski)">
Nekrasowka (rejon bakczysarajski)

Nekrasowka (, , "Niekrasowka") – wieś na Ukrainie, w Autonomicznej Republice Krymu ("de iure" stanowiącej integralną część państwa ukraińskiego, w 2014 anektowanej przez Rosję i odtąd funkcjonującej jako Republika Krymu), w rejonie bakczysarajskim. W 2001 liczyła 347 mieszkańców, wśród których 9 wskazało jako ojczysty język ukraiński, 288 rosyjski, 42 krymskotatarski, a 8 inny. Według spisu ludności przeprowadzonego przez okupacyjne władze rosyjskie populacja wsi w 2014 wynosiła 331 osób.

</doc>
<doc id="5387068" url="https://pl.wikipedia.org/wiki?curid=5387068" title="Naumiwka (rejon koriukowski)">
Naumiwka (rejon koriukowski)

Naumiwka () – wieś na Ukrainie, w obwodzie czernihowskim, w rejonie koriukowskim. W 2001 liczyła 1423 mieszkańców, spośród których 1395 wskazało jako ojczysty język ukraiński, 27 rosyjski, a 1 inny.

</doc>
<doc id="5387069" url="https://pl.wikipedia.org/wiki?curid=5387069" title="Mydzk Wielki">
Mydzk Wielki

Mydzk Wielki () – wieś na Ukrainie, w obwodzie rówieńskim, w rejonie rówieńskim, w hromadzie Kostopol. W 2001 roku liczyła 911 mieszkańców, spośród których 905 wskazało jako ojczysty język ukraiński, a 6 rosyjski.
W okresie międzywojennym wieś znajdowała się w granicach II RP, wchodząc w skład gminy Stydyń w powiecie kostopolskim, w województwie wołyńskim.

</doc>
<doc id="5387071" url="https://pl.wikipedia.org/wiki?curid=5387071" title="Kuźmyna Hrebla">
Kuźmyna Hrebla

Kuźmyna Hrebla () – wieś na Ukrainie, w obwodzie czerkaskim, w rejonie humańskim, w hromadzie Chrystyniwka. W 2001 liczyła 1367 mieszkańców, spośród których 1306 wskazało jako ojczysty język ukraiński, 23 rosyjski, 5 mołdawski, 1 białoruski, a 2 inny.

</doc>
<doc id="5387072" url="https://pl.wikipedia.org/wiki?curid=5387072" title="Wilnyj Step">
Wilnyj Step

Wilnyj Step () – wieś na Ukrainie, w obwodzie połtawskim, w rejonie połtawskim, w hromadzie Drabyniwka. W 2001 liczyła 187 mieszkańców, spośród których 182 wskazało jako ojczysty język ukraiński, a 5 rosyjski.

</doc>
<doc id="5387073" url="https://pl.wikipedia.org/wiki?curid=5387073" title="Timon Henricus Fokker">
Timon Henricus Fokker

Timon Henricus Fokker (ur. 8 marca 1880 w Batavii, zm. 6 stycznia 1956 w Rzymie) – holenderski dyplomata i krytyk sztuki.
Biografia.
Urodził się 8 marca 1880 w Batavii w Holenderskich Indiach Wschodnich. Był kuzynem holenderskiego projektanta samolotów Antona Fokkera.
Studiował prawo na Uniwersytecie w Lejdzie i w 1907 roku uzyskał doktora. Potem pracował jako prawnik w Amsterdamie. W 1917 rozpoczął pracę w Ministerstwie Spraw Zagranicznych Holandii, początkowo jako konsul w Sofii w Bułgarii. W 1918 został mianowany konsulem generalnym Holandii w Kijowie w okresie istnienia Ukraińskiej Republiki Ludowej. Po przewrocie październikowym doszło na Ukrainie do wielkiego zamieszania polityczno-militarnego, a Kijów, jak określił to sam Fokker, stał się "najważniejszym ośrodkiem Europy Wschodniej". W 1921 zakończył karierę dyplomaty i osiadł w Rzymie, poświęcając się historii sztuki.
Od 1932 pracował w Galerii Doria-Pamfili. W 1933 ożenił się z Gertudą Reineker.
Od 1947 do 1952 był wykładowcą na Uniwersytecie La Sapienza w Rzymie.
Zmarł 6 stycznia 1956 w Rzymie.

</doc>
<doc id="5387074" url="https://pl.wikipedia.org/wiki?curid=5387074" title="Dhurata Tyli">
Dhurata Tyli



</doc>
<doc id="5387077" url="https://pl.wikipedia.org/wiki?curid=5387077" title="Antonio D'Amico">
Antonio D'Amico

Antonio D’Amico (ur. 20 stycznia 1959 w Mesagne, zm. 6 grudnia 2022 w Manerba del Garda) – włoski model oraz projektant mody.
Biografia.
D’Amico urodził się w Mesagne we włoskiej prowincji Brindisi, później mieszkał w Mediolanie. Jego pierwszą podjętą pracą było stanowisko administratora biura w niepełnym wymiarze godzin. Spotkał Gianniego Versace w 1982 roku, w tym czasie pracował jako projektant linii "Versace Sport". D’Amico prowadził później własną firmę zajmującą się projektowaniem mody.
W testamencie Versace pozostawił D’Amico dożywotnią emeryturę w wysokości 50 milionów lirów miesięcznie oraz prawem do zamieszkania w dowolnym domu Versace we Włoszech i Stanach Zjednoczonych. Jednak, ponieważ nieruchomości pozostawione D’Amico w testamencie Gianniego faktycznie należały do firmy, domy należały do siostry Versace Donatelli, brata Santo i jego siostrzenicy Allegry. Po wynegocjowaniu umów z prawnikami D’Amico uzyskał ułamek emerytury i ograniczone prawo do zamieszkiwania w posiadłościach Gianniego. Relacje D’Amico z resztą rodziny Versace nie zawsze były łatwe; Donatella powiedziała w marcu 1999 roku: „Moja relacja z Antonio jest dokładnie taka, jaka była za życia Gianniego. Szanowałam go jako chłopaka mojego brata, ale nigdy nie lubiłam go jako osoby. I mój stosunek do niego pozostał taki sam”.
D’Amico był osobą homoseksualną, był w stałym związku trwającym 15 lat z Giannim Versace. Zmarł 6 grudnia 2022 roku w Manerba del Garda, miał 63 lata.
W kulturze popularnej.
Postać D’Amico pojawiła się w filmach "The Versace Murder" Oscara Torre (1998), i "House of Versace" Stefano DiMatteo (2013) oraz serialu "American Crime Story" (2018), gdzie postać Antonio D’Amico grał Ricky Martin. Martin za tę rolę był nominowany do nagrody Emmy dla najlepszego aktora drugoplanowego.

</doc>
<doc id="5387080" url="https://pl.wikipedia.org/wiki?curid=5387080" title="Rachid Adgigh">
Rachid Adgigh

Rachid Adgigh (ur. 1 lipca 1961 w Tizi Wuzu) – algierski piłkarz grający na pozycji środkowego obrońcy. W swojej karierze rozegrał 24 mecze i strzelił 1 gola w reprezentacji Algierii.
Kariera klubowa.
Swoją karierę piłkarską Adgigh rozpoczął w klubie JS Kabylie. W sezonie 1980/1981 zadebiutował w jego barwach w pierwszej lidze algierskiej. Grał w nim do końca sezonu 1991/1992. Wraz z JS Kabylie wywalczył sześć tytułów mistrza Algierii w sezonach 1981/1982, 1982/1983, 1984/1985, 1985/1986, 1988/1989 i 1989/1990 oraz dwa wicemistrzostwa w sezonach 1980/1981 i 1987/1988 i dwa Puchary Algierii w sezonach 1985/1986 i 1991/1992. W sezonach 1980/1981 i 1989/1990 dwukrotnie zdobył Afrykański Puchar Mistrzów. W latach 1992-1994 grał w libijskim Al-Tarsana Trypolis, w którym zakończył swoją karierę.
Kariera reprezentacyjna.
W reprezentacji Algierii Adgigh zadebiutował w 1984 roku. W 1990 roku został powołany do kadry na Puchar Narodów Afryki 1990. Na tym turnieju rozegrał dwa mecze: grupowe z Wybrzeżem Kości Słoniowej (3:0) i z Nigerią (5:1). Z Algierią wywalczył mistrzostwo Afryki. Od 1984 do 1990 roku rozegrał w kadrze narodowej 24 mecze i strzelił 1 gola.

</doc>
<doc id="5387085" url="https://pl.wikipedia.org/wiki?curid=5387085" title="Prychid´ky">
Prychid´ky

Prychid´ky () – wieś na Ukrainie, w obwodzie połtawskim, w rejonie łubieńskim. W 2001 liczyła 488 mieszkańców, spośród których 453 wskazało jako ojczysty język ukraiński, 31 rosyjski, 1 białoruski, a 3 inny.

</doc>
<doc id="5387086" url="https://pl.wikipedia.org/wiki?curid=5387086" title="Solange Dudevant">
Solange Dudevant

Solange Dudevant (ur. 13 września 1828 w Nohant-Vic, zm. 17 marca 1899 tamże) – francuska powieściopisarka.
Życiorys.
Urodziła się 13 września 1828 w Nohant-Vic jako córka pisarki George Sand, była jej drugim dzieckiem. Pomimo tego, że Sand w tamtym czasie była żoną Casimira Dudevanta, krążyły plotki, że ojcem Solange był Stéphane de Grandsagne.
W 1846 Solange zaręczyła się z Fernandem de Preaulx. W 1847 wyszła za Augusta Clésingera, którego poznała pozując do popiersia. W czasie ślubu Solange miała dziewiętnaście lat, a Auguste – trzydzieści dwa. W 1848 Solange urodziła córkę Jeanne, która zmarła tydzień po narodzinach. Druga córka, także Jeanne, urodziła się w 1849. Jeanne, którą nazywano Nini, zmarła w 1855 na szkarlatynę.
W 1870, pod imieniem Solange Clésinger-Sand wydała swoją pierwszą powieść, "Jacques Bruneau". Jej druga książka, "Carl Robert", została wydana w 1887.
Zmarła 17 marca 1899 w swoim domu w Paryżu i została pochowana na prywatnym cmentarzu w Nohant-Vic.

</doc>
<doc id="5387095" url="https://pl.wikipedia.org/wiki?curid=5387095" title="Canal de Calais">
Canal de Calais

Canal de Calais – kanał wodny we Francji w departamencie Pas-de-Calais. Łączy port w Calais z rzeką Aa w Watten. Ma 29,5 km długości. Różnica poziomów wynosi 1,74 m. Na kanale znajdują się dwie śluzy (w tym jedna morska w Calais).
Budowę kanału rozpoczęto pod koniec XVII wieku i trwała ona około 50 lat.
Odnogi.
Kanał posiada trzy odnogi:

</doc>
<doc id="5387099" url="https://pl.wikipedia.org/wiki?curid=5387099" title="Nacer Bouiche">
Nacer Bouiche

Nacer Bouiche (ar. ناصر بويش; ur. 16 maja 1963 w Algierze) – algierski piłkarz grający na pozycji napastnika. W swojej karierze rozegrał 16 meczów i strzelił 5 goli w reprezentacji Algierii.
Kariera klubowa.
Swoją karierę piłkarską Bouiche rozpoczął w klubie CM Belcourt. W sezonie 1980/1981 zadebiutował w jego barwach w pierwszej lidze algierskiej. W 1983 roku przeszedł z niego do JE Tizi-Ouzou. Wraz z nim czterokrotnie został mistrzem Algierii w sezonach 1984/1985, 1985/1986, 1988/1989 i 1989/1990 oraz wicemistrzem w sezonie 1987/1988. Zdobył też Puchar Algierii w sezonie 1985/1986 i Puchar Mistrzów Afryki w sezonie 1989/1990. W sezonach 1983/1984 i 1985/1986 został królem strzelców algierskiej ekstraklasy.
Latem 1990 Bouiche przeszedł do węgierskiego Ferencvárosi TC, z którym w sezonie 1990/1991 został wicemistrzem Węgier oraz zdobył Puchar Węgier. W sezonie 1991/1992 grał w AS Red Star w drugiej lidze francuskiej, a w sezonie 1992/1993 w Paris FC w trzeciej lidze francuskiej. W sezonie 1993/1994 ponownie był piłkarzem Ferencvárosi TC, a w sezonie 1994/1995 - Qatar SC, w którym zakończył karierę.
Kariera reprezentacyjna.
W reprezentacji Algierii Bouiche zadebiutował 17 lutego 1986 roku w zremisowanym 0:0 towarzyskim meczu z Arabią Saudyjską, rozegranym w Al-Chubar. W tym samym roku powołano go do kadry na Puchar Narodów Afryki 1986, na którym zagrał jeden raz, w grupowym meczu z Marokiem (0:0). Wcześniej, w 1984 roku, był w kadrze na Puchar Narodów Afryki 1984, na którym Algieria zajęła 3. miejsce, jednak nie zagrał w nim ani razu.
W 1990 roku został powołany do kadry na Puchar Narodów Afryki 1990. Na tym turnieju rozegrał jeden mecz, grupowy z Egiptem (2:0). Z Algierią wywalczył mistrzostwo Afryki. Z kolei w 1992 roku wystąpił w jednym meczu grupowym Pucharu Narodów Afryki 1992 z Kongiem (1:1), w którym strzelił gola.
Od 1986 do 1992 roku rozegrał w kadrze narodowej 16 meczów i strzelił 5 goli.

</doc>
<doc id="5387103" url="https://pl.wikipedia.org/wiki?curid=5387103" title="Kamel Kadri">
Kamel Kadri

Kamel Kadri (ar. كامل قادري; ur. 19 listopada 1963 w Algierze) – algierski piłkarz grający na pozycji bramkarza. W swojej karierze rozegrał 11 meczów w reprezentacji Algierii.
Kariera klubowa.
Swoją karierę piłkarską Kadri rozpoczął w klubie MP Algier. W sezonie 1980/1981 zadebiutował w jego barwach w pierwszej lidze algierskiej. W latach 1981-1983 grał w USK Algier, a w sezonie 1983/1984 był zawodnikiem JE Tizi-Ouzou. W latach 1984-1992 występował w MC Algier, z którym w sezonie 1988/1989 wywalczył wicemistrzostwo Algierii. W latach 1992-1994 był piłkarzem tureckiego Aydınsporu, w którym zakończył karierę.
Kariera reprezentacyjna.
W reprezentacji Algierii Kadri zadebiutował 27 marca 1987 roku w wygranym 1:0 meczu kwalifikacji Pucharu Narodów Afryki 1988 z Tunezją, rozegranym w Algierze. Wcześniej, w 1984 roku, był w kadrze Algierii na Puchar Narodów Afryki 1984, na którym Algieria zajęła 3. miejsce, jednak nie zagrał w nim ani razu. W 1988 roku powołano go do kadry na Puchar Narodów Afryki 1988, na którym zagrał nie rozegrał żadnego meczu.
W 1990 roku został powołany do kadry na Puchar Narodów Afryki 1990. Na tym turnieju rozegrał jeden mecz, grupowy z Egiptem (2:0). Z Algierią wywalczył mistrzostwo Afryki. Z kolei w 1992 roku wystąpił w jednym meczu grupowym Pucharu Narodów Afryki 1992 z Kongiem (1:1).
Od 1987 do 1992 roku rozegrał w kadrze narodowej 11 meczów.

</doc>
<doc id="5387104" url="https://pl.wikipedia.org/wiki?curid=5387104" title="Kowale (rejon lidzki)">
Kowale (rejon lidzki)

Kowale (, "Kawali"; , "Kowali") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Wawerka/Myto.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. W 1921 wieś liczyła 131 mieszkańców, zamieszkałych w 22 budynkach, wyłącznie Polaków. 127 mieszkańców było wyznania rzymskokatolickiego i 4 prawosławnego. Folwark liczył 36 mieszkańców, zamieszkałych w 7 budynkach, wyłącznie Polaków. 29 mieszkańców było wyznania rzymskokatolickiego, 6 mojżeszowego i 1 prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5387105" url="https://pl.wikipedia.org/wiki?curid=5387105" title="Mohamed Rahem">
Mohamed Rahem

Mohamed Rahem (ur. 21 czerwca 1970) – algierski piłkarz grający na pozycji pomocnika. W swojej karierze rozegrał 15 meczów i strzelił 2 bramki w reprezentacji Algierii.
Kariera klubowa.
Swoją karierę piłkarską Rahem rozpoczął w klubie USM El Harrach. W sezonie 1989/1990 zadebiutował w jego barwach w pierwszej lidze algierskiej. W sezonie 1991/1992 wywalczył z nim wicemistrzostwo Algierii. W latach 1993-1998 grał w marokańskim klubie Chabab Mohammédia. W 1998 roku wrócił do USM El Harrach, a w sezonie 2001/2002 występował w NA Hussein Dey, w którym zakończył swoją karierę.
Kariera reprezentacyjna.
W reprezentacji Algierii Rahem zadebiutował 31 grudnia 1989 roku w zremisowanym 0:0 towarzyskim meczu z Senegalem, rozegranym w Dakarze. W 1990 roku został powołany do kadry na Puchar Narodów Afryki 1990. Na tym turnieju rozegrał trzy mecze: grupowe z Nigerią (5:1) i z Egiptem (2:0) oraz finałowy z Nigerią (1:0). Z Algierią wywalczył mistrzostwo Afryki.
Z kolei w 1992 roku wystąpił w jednym meczu grupowym Pucharu Narodów Afryki 1992 z Kongiem (1:1). Od 1989 do 1993 roku rozegrał w kadrze narodowej 15 meczów i strzelił 2 gole.

</doc>
<doc id="5387112" url="https://pl.wikipedia.org/wiki?curid=5387112" title="Portret żony (obraz Stanisława Masłowskiego)">
Portret żony (obraz Stanisława Masłowskiego)

Portret żony – obraz - akwarela o wymiarach 25 x 33,5 cm, polskiego malarza Stanisława Masłowskiego (1853-1926) z 1897 roku, sygnowany ołówkiem: "ST.MASŁOWSKI", znajdujący się (2022) w zbiorach rodziny artysty.
Opis.
Portret - akwarela o wymiarach 25 x 33,5 cm jest wizerunkiem żony malarza Anieli z Ponikowskich Masłowskiej (1864–1940) 
Został on namalowany w 1897 - roku jej ślubu z artystą, jako wizerunek osoby 33-letniej. Jej figura powyżej pasa, widziana z boku, w bluzce z falbankami, w pozycji siedzącej, jest ukazana na ciemnym tle - zapewne oparcia krzesła, zaś górna część głowy z włosami upiętymi w kok - częściowo na tle jasno-białym. Formę portretowanej osoby tworzą swobodne, szkicowe pociągnięcia pędzla i subtelne ślady ołówka. U dołu, po prawej jest widoczna sygnatura ołówkiem: "ST.MASŁOWSKI".
W ocenie podobieństwa osoby portretowanej może być pomocne porównanie niniejszego wizerunku z profilu z jej fotografią z 1904 roku w ujęciu en face (z trzyletnim wówczas synem na ręku) - zob. ilustrację po lewej. Porównanie utrudnia różnica sposobu ujęcia twarzy na obu wizerunkach. Pozostaje watpliwość: Czy można przy pomocy niewielu - może kilkunastu pociągnięć pędzelkiem i równie nielicznych dotknięć ołówka, oddać charakter i podobieństwo portretowanej osoby?
Dane uzupełniające.
Niniejsza akwarela pochodzi z okresu dojrzałej - choć wciąż dynamicznie rozwijającej się twórczości czterdziestoczteroletniego wówczas artysty - utrwalającego sylwetkę swej trzydziestotrzyletniej niedawno poślubionej żony.
Portret powstał na przełomie XIX/XX stuleci - w okresie dojrzałej, choć wciąż nader dynamicznie rozwijającej się twórczości artysty. Był to okres "burzy i fermentu", kiedy to jego obraz "Rynek w Kazimierzu" z 1899 roku został odznaczony medalem na Wystawie Światowej w Paryżu (1900). Był to zarazem okres przejścia przez impresjonizm i niebawem jego porzucenia - w poszukiwaniu własnej, odrębnej, indywidualnej formy. 
Ukazana na portrecie żona artysty była osobą nietuzinkową. Chociaż nie zdobyła wyższego wykształcenia, które w jej epoce było rzadkie wśród kobiet - to jednak zdecydowanie wyróżniała się wyjątkowo wszechstronną erudycją. 
W tym miejscu warto zapoznać się z uwagami syna artysty, historyka sztuki Macieja, opublikowanymi w pracy: "Stanisław Masłowski – Materiały do życiorysu i twórczości": "Ślub artysty z Anielą Ponikowską (1864–1940) miał miejsce w Warszawie 20 lutego 1897 roku. Żona wniosła mu w posagu piękny charakter i kulturę. Życie jej nie było łatwe. Wcześnie straciła rodziców. Oddana do rosyjskiego gimnazjum przeszła apuchtinowską szkołę zdobywając jako 16-letnia maturzystka 12 piątek na 'atiestatie' i – co bardziej cenne – 'nagrodę za koleżeństwo', którą tajemnie ofiarowała jej klasa w formie 'Marii' Malczewskiego z odpowiednim nadrukiem i zbiorową dedykacją.
Jej sylwetkę w dalszym ciągu scharakteryzował bardziej szczegółowo::
Warto dodać, że wymienione w powyższej charakterystyce związki portretowanej osoby ze środowiskiem muzycznym pogłębiały i rozszerzały się dzięki jej pokrewieństwu z Eugenią Umińską poprzez matkę Anieli Krystynę z Chojnackich Ponikowską (1827–1869) i babkę Teresę z Umińskich Chojnacką (1796–1868)

</doc>
<doc id="5387122" url="https://pl.wikipedia.org/wiki?curid=5387122" title="Lista 100 największych miast świata">
Lista 100 największych miast świata

Lista 100 największych miast świata – zawiera zbiór 100 największych miast świata pod względem zaludnienia, w kolejności malejącej.

</doc>
<doc id="5387126" url="https://pl.wikipedia.org/wiki?curid=5387126" title="Obozy pracy w Sinciangu">
Obozy pracy w Sinciangu



</doc>
<doc id="5387132" url="https://pl.wikipedia.org/wiki?curid=5387132" title="Andrzej Leon Pawlak">
Andrzej Leon Pawlak

Andrzej Leon Pawlak (zm. 19 października 2019) – polski genetyk, prof. dr hab. med.
Życiorys.
Obronił pracę doktorską, następnie uzyskał stopień doktora habilitowanego. Został zatrudniony na stanowisku profesora zwyczajnego w Instytucie Genetyki Człowieka Polskiej Akademii Nauk.
Przypisy.
 

</doc>
<doc id="5387153" url="https://pl.wikipedia.org/wiki?curid=5387153" title="Iwona Wawer">
Iwona Wawer

Iwona Kamila Wawer (ur. 1947) – polska chemiczka, prof. dr hab. nauk farmaceutycznych, emerytowana kierownik i profesor Zakładu Chemii Fizycznej Wydziału Farmaceutycznego Warszawskiego Uniwersytetu Medycznego, a wcześniej wieloletni pracownik Wydziału Chemii Uniwersytetu Warszawskiego.
Życiorys.
Urodzona w roku 1947. W latach 1970-1995 zatrudniona na Wydziale Chemii Uniwersytetu Warszawskiego. Doktorat obroniła w roku 1977. 19 grudnia 1994 habilitowała się na podstawie pracy zatytułowanej "Jądrowy rezonans magnetyczny w badaniach dynamiki strukturalnej w roztworach". 
W roku 1995 została zatrudniona na stanowisku Kierownika Zakładu Chemii Fizycznej na Wydziale Farmaceutycznym Warszawskiego Uniwersytetu Medycznego. 18 kwietnia 2011 uzyskała tytuł profesora nauk farmaceutycznych.
Obecnie wykłada na kierunku Zielarstwo na Karpackiej Państwowej Uczelni w Krośnie.
Jest wiceprezesem stowarzyszenia Zjednoczona Aronia oraz propagatorką zdrowotnych właściwości tego owocu. Dzięki niej aronia trafiła do Japonii po katastrofie elektrowni atomowej w Fukushimie w 2011 roku.

</doc>
<doc id="5387154" url="https://pl.wikipedia.org/wiki?curid=5387154" title="Demodex nanus">
Demodex nanus

Demodex nanus – gatunek roztocza z rodziny nużeńcowatych. Występuje w mieszkach włosowych szczura wędrownego i szczura śniadego.
Taksonomia.
Gatunek ten opisany został po raz pierwszy w 1918 roku przez Arthura Stanley’a Hirsta na łamach „The Annals and magazine of natural history”. Epitet gatunkowy oznacza po łacinie „karzeł”. Współczesnej redeskrypcji gatunku dokonał w 1987 roku Clifford E. Desch Jr na łamach „Journal of Medical Entomology”.
Morfologia i rozwój.
Osobniki dorosłe.
Samice osiągają od 111 do 146 μm długości i od 26 do 39 μm szerokości, zaś samce od 77 do 99 μm długości i od 25 do 35 μm szerokości ciała. Trapezowata, krótsza niż u nasady szeroka gnatosoma ma na grzbietowej stronie parę drobnych, kikutowatych, skierowane dozewnętrznie, wyrastających z zewnętrznej krawędzi kolców nadbiodrowych. Nogogłaszczki budują trzy człony, z których ostatni zaopatrzony jest w trzy małe kolce. Nabrzmiałość gardzieli jest podkowiasta i ma parę drobnych szczecinek subgnatosomalnych po bokach krawędzi przedniej. Na spodzie podosomy leżą cztery pary płytek epimeralnych; u samicy płytki danej pary stykają się brzegami pośrodkowymi, a ostatnia ich para wręcz zlewa się ze sobą, u samca natomiast płytki są oddzielone, a ich brzegi dośrodkowe są faliście ząbkowane. Odnóża występują w liczbie czterech par i składają się z sześciu członów, z których ostatni ma parę rozdwojonych pazurków ze skierowanymi ku tyłowi ostrogami. Ponadto pierwsza i druga para odnóży ma pojedynczy solenidion umieszczony przednio-grzbietowo względem pazurków. Na wierzchu podosomy samca znajdują się dwie pary guzków grzbietowych, pierwsza na wysokości otworu płciowego, druga zaś na wysokości tylnej krawędzi odnóży drugiej pary, oraz edeagus o długości od 7 do 14 μm, leżący na wysokości pierwszej i drugiej pary płytek epimeralnych. U samicy wulwa leży za tylną krawędzią ostatniej pary płytek epimeralnych i ma postać podłużnej szczeliny o długości od 3,4 do 4,4 μm. Opistosoma jest wydłużona, najszersza u podstawy i mocno zwężająca się ku tępemu wierzchołkowi, bardzo niewyraźnie rowkowana poprzecznie, pozbawiona narządu opistosomalnego.
Stadia rozwojowe.
Jaja są owalne z przednim końcem nieco bardziej zaokrąglonym niż tylnym. Mają od 40 do 60 μm długości i od 20 do 30 μm szerokości.
Z jaj klują się larwy o wymiarach od 41 μm długości i od 17 μm szerokości, te zaś przekształcają się w protonimfy, osiągające maksymalnie 99 μm długości i 31 μm szerokości. Oba te stadia mają trapezowatą gnatosomę, trzy pary nieczłonowanych, grubych, zwieńczonych trójzębnymi pazurkami odnóży oraz parę półksiężycowatych tarczek brzusznych pomiędzy drugą a trzecią parą tychże odnóży.
Nimfy osiągają od 84 do 133 μm długości i od 25 do 39 μm szerokości. Od larw i protonimf różnią się głównie obecnością już czterech par odnóży i tyluż par tarczek brzusznych.
Ekologia i występowanie.
Roztocz ten jest komensalem lub pasożytem szczura wędrownego i szczura śniadego. Bytuje w mieszkach włosowych, głównie na skórze okolic genitaliów i odbytu, ale spotykany jest też na skórze brzucha i pachwin. W obrębie jednostki włosowo-łojowej żeruje w części gruczołowej, będąc w niej zanurzony całkowicie lub tylko aparatem gębowym. Nie schodzi poniżej kanalików łojowych. Nie stwierdzono wywoływania przez żerowanie tego nużeńca zmian skórnych. Nie powoduje on uszkadzania mieszków, wypadania włosów czy stanów zapalnych.
Do parazytofauny szczura wędrownego należą również cztery inne gatunki nużeńców: "D. norvegicus", "D. ponderosus", "D. ratti" oraz "D. ratticola". Spośród nich w okolicy genitaliów i odbytu żyje również "D. norvegicus", ma on jednak różne od "D. nanus" preferencje co do warstwy tkanki i struktury skóry. Ze względu na specjalizację topograficzną wszystkie cztery gatunki mogą współwystępować na pojedynczym osobniku żywiciela.
Gatunek podawany m.in. z Polski, Wielkiej Brytanii, Rosji i Nowej Zelandii.

</doc>
<doc id="5387156" url="https://pl.wikipedia.org/wiki?curid=5387156" title="Park przy Kwaśnym Źródle we Wrocławiu">
Park przy Kwaśnym Źródle we Wrocławiu

Park przy Kwaśnym Źródle – założenie parkowe położone w obrębie osiedla Gajowice we Wrocławiu przy Kwaśnym Źródełku ("Sauerbrunn"). Powstało na bazie istniejącego w tym miejscu źródła wody i stawu. Po zagospodarowaniu terenu zieleni stało się znanym miejscem rekreacji. Istniał tu między innymi drewniany pawilon oraz przystań z wypożyczalnią łódek. Po 1945 r. staw został zasypany, a w późniejszym czasie teren został wykorzystany dla potrzeb położonych obok szkół, gdzie urządzono między innymi boiska, a następnie w latach 90. XX wieku w południowej części zbudowano kompleks sportowo-rekreacyjny. Natomiast po stronie północno-zachodniej część obszaru wydzielono na potrzeby parku kieszonkowego przy ulicy Kwaśnej. Współcześnie określa się, iż założenie to istnieje w bardzo zmienionej formie i jako obszar zdegradowany wymaga ewentualnych działań rewitalizacyjnych.
Historia.
Teren, na którym istniał w późniejszym okresie Park przy Kwaśnym Źródle, leżał w obrębie łąk wsi Gajowice ("Gabitz"). Prawdopodobnie na początku XVIII wieku odkryto w tym miejscu źródło wody słabo mineralizowanej – żelazisto-kwasowęglowej (akrotopega), "Sauerbrunn" (Kwaśne Źródło). Według innej publikacji pierwsza wzmianka o źródle pochodzi z 1806 r. Gajowice włączono do miasta w 1868. Woda ze źródła została rurociągiem skierowana do stawu i już pod koniec XVIII wieku było to miejsce chętnie odwiedzane przez mieszkańców. Około 1890 r. (lub w 1893 r.) źródło zyskało ocembrowanie i ozdobne ujęcie wody, a w 1893 r. nad stawem zbudowano pawilon w konstrukcji z drewna. Inwestorem był kupiec Georg Agath. Był to budynek w rzucie prostokątnym na płaszczyznę terenu w kształcie ośmioboku. Został on przykryty dachem cebulastym w formie stalowego, szpiczastego hełmu. Wewnątrz znajdowała się studnia wyposażona w kołowrót. Pierwotny staw został powiększony, a ponadto zgeometryzowano jego brzegi. Na terenie wokół posadzono szpalery drzew. Na nowo ukształtowanym stawie urządzono przystań i otwarto wypożyczalnię łódek. Był również dostępny punkt sprzedaży wody z saturatora, a według niektórych informacji woda ta była droższa od piwa. W 1919 r. całość została zakupiona przez magistrat i stała się własnością miasta. Rozwój osiedla sprawił, że teren znalazł się w kwartale ulic: "Sauerbrunn" (ulica Kwaśna), "Herderstraße" (ulica Grochowa), "Yorckstraße" (ulica Jemiołowa), "Charlottenstraße" (ulica Krucza), "Kopischstraße" (ulica Stalowa). Był on dodatkowo przecięty ulicą "Sprudelstraße" (ulica Karasia – współcześnie nie istnieje), która dzieliła obszar parku na część zachodnią ze stawem "Sauerbrunnteich" oraz wschodnią z placem zabaw "Spielplatz Gabitzer Sauerbrunn".
W latach 1898–1900 po stronie wschodniej zbudowano pierwszy z budynków w Zespole Szkół Ludowych, a w latach 1905–1907 drugi z tych budynków. Z kolei w latach 1925–1936 między innymi wokół założenia parkowego zbudowano nowe osiedle robotnicze "Sauberbrunn-Viertel" ("Am Sauerbrunn"). Rozwój osiedla sprawił, iż obiekt stał się jego rekreacyjnym zapleczem.
W wyniku działań wojennych zabudowa Gajowic w dużej części uległa zniszczeniom powstałym podczas oblężenia Wrocławia w 1945 r. Dzięki temu, że zachodni odcinek ulicy Kruczej został opanowany przez wojska radzieckie już pod koniec lutego w 1945 r., zabudowa na zachód od ulicy Jemiołowej uległa mniejszym zniszczeniom niż reszta obszaru. W latach 60. i 70. XX wieku nastąpiła odbudowa osiedla – osiedle mieszkaniowe „Gajowice”. Powstała wówczas większość zabudowy uzupełniającej wraz z remontem zachowanych kamienic. Samo Kwaśne Źródło także doznało zniszczeń. Przede wszystkim zrujnowany został pawilon. Staw został po 1945 r. zasypany (widnieje jeszcze na planie miasta z 1948 r.) gruzem z rozbiórki zniszczonych kamienic, a teren przeznaczono na potrzeby urządzenia boiska i innych obiektów zewnętrznych: wschodni (dawny plac zabaw) dla Szkoły Podstawowej nr 57 działającej w pierwszym z budynków przy ulicy Jemiołowej 57 oraz zachodni (w miejscu gdzie był staw) dla Szkoły Podstawowej nr 33, a następnie Liceum Ogólnokształcącego nr VII, które działały w drugim ze wspomnianych wyżej budynków szkolnych, położonym przy ulicy Kruczej 49. Południowa część tego terenu została zabudowana w latach 90. XX wieku nową halą sportową. W 2019 r. oddzielono obszar w północno-zachodniej części terenu szkolnego i w okresie od 27.02.2019 r. do 22.09.2021 r. urządzono na nim park kieszonkowy.
Położenie i otoczenie.
Teren dawnego Parku przy Kwaśnym Źródle położony jest we Wrocławiu na osiedlu Gajowice w dawnej dzielnicy Fabryczna, w jednostce urbanistycznej Śródmieście Południowe. Jest to obszar zaliczany do osiedli kameralnych z dominacją zabudowy komponowanej, ale w bezpośrednim sąsiedztwie wielkiego osiedla blokowego, oba obszary o stosunkowo dużej gęstości zaludnienia. Całość położona jest w obszarze dzielnicy Południe, której układ urbanistyczny podlega ochronie w ramach gminnej ewidencji zabytków. Jest to układ kształtowany sukcesywnie od XIII wieku (wzmianki) i od lat 80. XIX wieku do 1945 r. Stan zachowania obszaru określa się na dobry.
Zieleń współcześnie.
Obszar dawnego parku ocenia się jako zdegradowany i wymagający ewentualnych działań rewitalizacyjnych, bowiem pierwotna funkcja jest obecnie całkowicie nieczytelna, a samo założenie istnieje w bardzo zmienionej formie. Wynika to między innymi z tego, że jest to teren współcześnie częściowo zabudowany i podzielony na części o różnych funkcjach. Ze starych nasadzeń zachowały się pojedyncze okazy starodrzewu wśród których można wymienić dęby szypułkowe ("Ulmus laevis") i lipy ("Tilia") oraz grupy grabów pospolitych ("Carpinus bet ulus"). Ponadto wzdłuż ogrodzeń znajdują się mieszane szpalery młodych drzew: klonów jaworów ("Acer pseudoplatanus") i grabów pospolitych ("Carpinus bet ulus").
Park kieszonkowy przy ulicy Kwaśnej.
W części północno-zachodniej terenu urządzono park kieszonkowy przy ulicy Kwaśnej o powierzchni około (Zieleniec przy ul. Kwaśnej). Położony jest pomiędzy zespołem jednostanowiskowych, parterowych garaży rozmieszczonych wzdłuż ulicy Kwaśnej a terenem szkolnym. W ramach zieleńca urządzono plac zabaw dla dzieci, zamontowano urządzenia Street Workout, przygotowano niewielką scenę jako miejsce spotkań, oświetlenie, ławki oraz kosze na śmieci. Posadzone zostały także drzewa, krzewy i kwiaty oraz urządzono trawniki. Powstał w ramach Wrocławskiego Budżetu Obywatelskiego. Całość prac kosztowała około 1,5 mln zł.

</doc>
<doc id="5387157" url="https://pl.wikipedia.org/wiki?curid=5387157" title="Lumbricina">
Lumbricina



</doc>
<doc id="5387163" url="https://pl.wikipedia.org/wiki?curid=5387163" title="Philippe Malaud">
Philippe Malaud

Philippe Roger Henri André Malaud (ur. 2 października 1925 w Paryżu, zm. 14 października 2007 w Gleizé) – francuski polityk i dyplomata, deputowany krajowy i poseł do Parlamentu Europejskiego II kadencji, przewodniczący Narodowego Centrum Niezależnych i Chłopów, w latach 1973–1974 minister informacji i służby cywilnej.
Życiorys.
Syn maklera Jacques’a Malauda i Odette z domu Desruo. Studiował prawo i literaturoznawstwo na Uniwersytecie Paryskim oraz w École libre des sciences politiques. W 1956 został absolwentem École nationale d’administration w ramach promocji "Guy Desbos". Od 1947 do 1954 pracował w resorcie spraw zagranicznych oraz jako attaché ambasady w Warszawie i drugi sekretarz ambasady w Kairze. Był później do 1968 szefem gabinetu ministra spraw zagranicznych Maurice’a Couve de Murville’a i sekretarza stanu André Bettencourta, kierował komisją mającą wyjaśnić zaginięcie marokańskiego polityka Mehdi Ben Barki. Udzielał się jako publicysta i komentator w konserwatywnym Radio Solidarité. Kierował także światową federacją miast partnerskich i europejskim zrzeszeniem ruchów konserwatywnych.
Zaangażował się w działalność polityczną w ramach Narodowego Centrum Niezależnych i Chłopów, od 1980 do 1987 kierował partią. Zasiadał w radzie miejskiej Mâcon, następnie od 1965 do 1983 pozostawał merem Dompierre-les-Ormes. Od 1967 do 1991 był radnym departamentu Saona i Loara, a od 1970 do 1979 kierował tym gremium. W latach 1968–1981 zasiadał w Zgromadzeniu Narodowym (z przerwami na okres pełnienia funkcji ministerialnych). Zajmował stanowisko sekretarza stanu ds. służby cywilnej (1968–1969) i reformy administracyjnej (1969–1971), następnie sekretarza stanu przy premierze (1971–1972) i ministrze informacji (1972–1973). Od października 1973 do lutego 1974 pozostawał ministrem informacji i służby cywilnej. W 1979 wybrany posłem do Parlamentu Europejskiego ze wspólnej listy RPR–UDF, został wiceprzewodniczącym Europejskiego Sojuszu Demokratycznego. W 1988 opuścił CNIP w ramach sprzeciwu wobec dystansowania się partii od Zgromadzenia Narodowego, w tym samym roku kandydował do parlamentu z poparciem FN. Utworzył wówczas ugrupowanie Federacja Narodowa Niezależnych, które funkcjonowało do 1992, po czym powrócił do CNIP i został jego honorowym przewodniczącym.
Odznaczenia.
Odznaczony Legii Honorowej IV klasy, Orderem Narodowym Zasługi V klasy, Orderem Palm Akademickich III klasy, Orderem Zasługi Rolniczej III klasy i Orderem Sztuki i Literatury III klasy. Był także komandorem organizacji American Legion.

</doc>
<doc id="5387164" url="https://pl.wikipedia.org/wiki?curid=5387164" title="Grzegorz Żywica">
Grzegorz Żywica

Grzegorz Żywica (ur. 2 padziernika 1980 w Mrągowie) – polski inżynier mechanik, doktor habilitowany nauk technicznych, profesor IMP PAN, kierownik Zakładu Dynamiki i Diagnostyki Turbin IMP PAN w Gdańsku (od 2014),
zastępca dyrektora ds. naukowych Instytutu Maszyn Przepływowych PAN w Gdańsku (od 2022).
Życiorys.
Wykształcenie i działalność naukowa.
W 2005 ukończył z wyróżnieniem studia na Wydziale Nauk Technicznych Uniwersytetu Warmińsko-Mazurskiego w Olsztynie (kierunek: mechanika i budowa maszyn, specjalność: inżynierskie zastosowanie komputerów). W 2011 obronił pracę doktorską pt. "Analiza defektów konstrukcji podpierającej w odniesieniu do stanu dynamicznego maszyny wirnikowej". W 2012 ukończył studia podyplomowe na Wydziale Zarządzania i Ekonomii Politechniki Gdańskiej w zakresie prawno-menedżerskim. W 2019 uzyskał habilitację na podstawie osiągnięcia naukowego pod tytułem "Opracowanie metod modelowania niekonwencjonalnych systemów łożyskowania maszyn wirnikowych".
Od 2005 jest zawodowo związany z Instytutem Maszyn Przepływowych im. R. Szewalskiego Polskiej Akademii Nauk w Gdańsku, gdzie od 2019 jest zatrudniony na stanowisku profesora IMP PAN. Od 2014 pełni funkcję kierownika Zakładu Dynamiki i Diagnostyki Turbin, a od 2022 zastępcy dyrektora ds. naukowych.
Zainteresowania naukowo-badawcze Grzegorza Żywicy obejmują m.in. modelowanie dynamiki maszyn wirnikowych, badania diagnostyczne turbin, rozwój łożysk wysokoobrotowych (m.in. gazowe łożyska foliowe), projektowanie i badania mikroturbin energetycznych, rozwój układów kogeneracyjnych i odnawialnych źródeł energii. Jest autorem ponad 100 publikacji naukowych, w tym ponad 50 artykułów opublikowanych w czasopismach międzynarodowych wykazywanych w bazie Web of Science. Jego wyniki badań były publikowane m.in. w następujących czasopismach: Journal of Sound and Vibration, Mechanical Systems and Signal Processing, Journal of Tribology, Journal of Engineering for Gas Turbines and Power, Energy, Energy Conversion and Management, Sustainable Energy Technologies and Assessments. Przedstawił referaty na ponad 140 międzynarodowych i krajowych konferencjach naukowych (m.in. w USA, Meksyku, Brazylii, Chinach, Maroko, Zjednoczonych Emiratach Arabskich oraz wielu krajach europejskich). Zarządzał kilkoma projektami badawczo-rozwojowymi i naukowymi, pełniąc funkcję kierownika projektu, koordynatora lub kierownika zespołu badawczego. Jest autorem ponad 20 ekspertyz i opinii technicznych opracowanych dla producentów i właścicieli różnego typu maszyn wirnikowych. Jest współautorem 4 patentów i 4 wzorów użytkowych.
Jest członkiem IFToMM Technical Committee for Dynamics of Rotating Machines i Polskiego Towarzystwa Diagnostyki Technicznej (PTDT).
Nagrody, wyróżnienia, odznaczenia.
Za działalność naukową uzyskiwał nagrody krajowe i międzynarodowe, m.in.: Zespołową Nagrodę Naukową II stopnia Rektora Politechniki Warszawskiej (2008), Nagrodę Naukową Wydziału IV Nauk Technicznych PAN (2011), Nagrodę Prezesa Rady Ministrów za rozprawę doktorską (2012), Srebrny Krzyż Zasługi za zasługi w działalności na rzecz rozwoju nauki (2016), Statuetkę Zielonego Feniksa za osiągnięcia naukowe i badawcze w zakresie ekoenergetyki (2020).

</doc>
<doc id="5387166" url="https://pl.wikipedia.org/wiki?curid=5387166" title="Jan z Uniejowa">
Jan z Uniejowa

Jan z Uniejowa (łac. Joannes Uniejoviensis; zm. 12 stycznia 1582 w Kazimierzu) – polski kompozytor renesansowy, przeor Klasztoru Kanoników Regularnych w Trzemesznie.
Życiorys.
Należał do zgromadzenia kanoników regularnych w Trzemesznie w 1565 r. Zajmował się wówczas spisem zmarłych kanoników lateraneńskich opactwa i klasztoru. Następnie został przeorem konwentu. W ostatnich latach życia był plebanem w Kazimierzu. Był kompozytorem wielu oficjów i motetów na uroczyste święta, których zapis jednak nie zachował się do czasów współczesnych.

</doc>
<doc id="5387167" url="https://pl.wikipedia.org/wiki?curid=5387167" title="Wiktor Łukaszenko (ur. 1937)">
Wiktor Łukaszenko (ur. 1937)



</doc>
<doc id="5387176" url="https://pl.wikipedia.org/wiki?curid=5387176" title="Pełnomocnik Rządu do Spraw Rodziny i Kobiet">
Pełnomocnik Rządu do Spraw Rodziny i Kobiet

Pełnomocnik Rządu do Spraw Rodziny i Kobiet – jednostka organizacyjna Rządu istniejąca w latach 1995–1997, powołana z zadaniem inicjowania i koordynowania działań na rzecz kształtowania i realizacji polityki państwa wobec rodziny i dzieci oraz równouprawnienia kobiet we wszystkich dziedzinach życia.
Powołanie Pełnomocnika.
Na podstawie rozporządzenia Rady Ministrów z 1995 r. w sprawie ustanowienia Pełnomocnika Rządu do Spraw Rodziny i Kobiet ustanowiono Pełnomocnika. Powołanie pełnomocnika pozostawało w związku z ustawą z 1985 r. o zmianach w organizacji oraz w zakresie działania niektórych naczelnych i centralnych organów administracji państwowej. 
Pełnomocnikiem Rządu był Podsekretarz Stanu w Urzędzie Rady Ministrów.
Zadania Pełnomocnika.
Do zadań Pełnomocnika należało inicjowanie i koordynowanie działań na rzecz rodziny i kobiet, w tym:
Współdziałanie Pełnomocnika.
Pełnomocnik wykonywał swoje zadania we współdziałaniu z właściwymi organami, stowarzyszeniami oraz instytucjami, do których mógł zwracać się o udzielanie pomocy, a także podejmować współpracę z organami samorządu terytorialnego.
Pełnomocnik mógł występować do właściwych organów, stowarzyszeń albo instytucji z wnioskami lub sygnalizować dostrzeżone w ich działalności problemy dotyczące spraw należących do zakresu jego działania oraz żądać zajęcia stanowiska.
Pełnomocnik wykonywał swoje zadania przy pomocy Biura Pełnomocnika, stanowiącego komórkę organizacyjną Urzędu Rady Ministrów.
Zniesienie urzędu Pełnomocnika.
Na podstawie rozporządzenia Rady Ministrów z 1997 r. w sprawie zniesienia urzędu Pełnomocnika Rządu do Spraw Rodziny i Kobiet zlikwidowano urząd Pełnomocnika.

</doc>
<doc id="5387179" url="https://pl.wikipedia.org/wiki?curid=5387179" title="Liebherr L 556">
Liebherr L 556

L 556 – ładowarka kołowa, która od 2006 roku jest produkowana przez grupę Liebherr w Bischofshofen w prowincji Salzburg. Przez lata model był stale rozwijany, a od 2021 roku oferowany jest w czwartej generacji modelowej. W ramach umowy o współpracy Liebherr od 2017 roku produkuje również model L 556 dla producenta maszyn rolniczych Claas.
Ładowarka kołowa znajduje zastosowanie w pracach ziemnych i inżynierii lądowej, jak również w transporcie materiałów (na przykład w zakładach recyklingu) oraz w przemyśle wydobywczym (na przykład przy wydobyciu żwiru i piasku). Producent oferuje odpowiednie maszty i przystawki.
Historia modelu.
W 2006 roku firma Liebherr dokonała przeglądu napędu hydrostatycznego swoich dużych ładowarek kołowych, a także wprowadziła tzw. przekładnię 2plus2. Chodzi o dwa silniki olejowe różnej wielkości, każdy z własnym sprzęgłem, zamontowane bezpośrednio na skrzyni biegów. Przekładnia ta pozwalała na bezstopniową kontrolę przyspieszenia od zera do prędkości maksymalnej zarówno w przód, jak i w tył. W trakcie tego rozwoju do programu sprzedaży dodano model L 556 2plus2 o masie operacyjnej 17,27 do i mocy 191 KM. Ładowarka kołowa była wyposażona w chłodzony wodą silnik wysokoprężny z turbosprężarką spalin i chłodzeniem powietrza doładowującego z fabryki Bulle i spełniała limity emisji spalin zgodnie z normą Stage IIIA / Tier 3.
Aby móc spełnić surowsze limity emisji spalin zgodnie z normą Tier 4i lub EU Stage IIIB, firma Liebherr udoskonaliła w 2012 roku silnik i związany z nim system sterowania za pomocą Liebherr Power Efficiency (w skrócie LPE). Masa operacyjna nowego L 556 wzrosła nieznacznie do 17,9 tony, natomiast moc pozostała bez zmian na poziomie 191 KM.
W 2016 roku Liebherr wyposażył duże ładowarki kołowe w tzw. układ napędowy XPower. Łączy w sobie napęd hydrostatyczny i mechaniczny oraz spełnia limity emisji spalin zgodnie z normą Tier 4 lub EU Stage IV. Masa operacyjna i moc nowej generacji modelu zostały zwiększone do 18,4 tony i 224 KM.
W 2021 roku Liebherr w ramach modernizacji modelu L 556 XPower dokonał przeglądu, zwiększając wydajność, wzmacniając maszt i poprawiając hydraulikę roboczą. Masa operacyjna i moc wzrosły do 19,6 do i 245 KM.
Maszt podnośnika i osprzęt.
Liebherr oferuje dla modelu L 556 dwa różne maszty, każdy o innej długości:
Dla L 556 firma Liebherr oferuje następujące przystawki:
Współpraca z Claas.
Liebherr produkuje ładowarki kołowe dla Grupy Claas w ramach umowy o współpracy od 2017 roku. Producent maszyn rolniczych używa oznaczenia handlowego Torion dla rolniczych ładowarek kołowych. Torion 1914 z przekładnią CMATIC to największy model w serii i, poza drobnymi modyfikacjami, identyczny w budowie jak L 556 XPower. Na przykład ładowarka kołowa dostarczana jest w typowym dla Claas kolorze „seed green”, a także ze specjalną chłodnicą rolniczą i nieco zmodyfikowanym masztem podnoszącym. W 2021 roku Liebherr przeprowadził aktualizację modelu, a Claas zmienił wtedy własne oznaczenie modelu na Torion 2014.

</doc>
<doc id="5387180" url="https://pl.wikipedia.org/wiki?curid=5387180" title="Legrand">
Legrand

Legrand jest francuską grupą przemysłową historycznie założoną w Limoges w Limousin i jednym ze światowych liderów w dziedzinie produktów i systemów do instalacji elektrycznych i sieci informatycznych.
Legrand rozwija się poprzez ponad 140 ukierunkowanych przejęć na całym świecie, stając się światowym liderem w dziedzinie sprzętu elektrycznego, z ponad 215 000 referencji produktów, lokalizacjami w 90 krajach i sprzedażą w 180 krajach w 2017 roku na pięciu kontynentach. W 2011 roku Legrand był numerem 1 na świecie w dziedzinie złączy i przełączników z 20% udziałem w rynku światowym oraz numerem 1 na świecie w zarządzaniu kablami (15% rynku światowego) i wygenerował 76% swojej sprzedaży zagranicznej (35% w krajach wschodzących kraje).

</doc>
<doc id="5387184" url="https://pl.wikipedia.org/wiki?curid=5387184" title="Rajd Akropolu 1961">
Rajd Akropolu 1961

Rajd Akropolis 1961 (9. Rally Acropolis) – 9 edycja rajdu samochodowego Rajd Akropolis rozgrywanego w Grecji. Rozgrywany był od 18 do 21 maja 1961 roku. Była to trzecia runda Rajdowych Mistrzostw Europy w roku 1961.

</doc>
<doc id="5387187" url="https://pl.wikipedia.org/wiki?curid=5387187" title="Instytut Grzegorza Piramowicza">
Instytut Grzegorza Piramowicza

Instytut Grzegorza Piramowicza – organizacja zajmująca się kulturą ormiańską. Instytut został założony 15 listopada 2018. Powstał z inicjatywy ormiańskiego środowiska na Dolnym Śląsku oraz naukowców i badaczy zajmujących się historią Ormian polskich. 
Celem jest prowadzenie prac edukacyjnych, wydawniczych i badawczych związanych z Ormianami polskimi. Priorytetem jest podtrzymywanie i rozwój kultury ormiańskiej i języka ormiańskiego poprzez prowadzenie spotkań, warsztatów oraz konsultacji w biurze Instytutu Piramowicza. Dla IP ważne jest również promowanie i upowszechnianie wiedzy o historii i tradycji ormiańskiej, ormiańskich osiągnięciach naukowych, jak również integracja lokalnej społeczności ormiańskiej. Instytut Piramowicza współpracuje z organizacjami ormiańskimi w Polsce, w tym m.in. z Towarzystwem Ormian Polskich TOP. 
Członkowie Rady Naukowej biorą udział w projektach w ramach Narodowego Programu Rozwoju Humanistyki: „Pomniki dziejowe Ormian polskich”; „Encyklopedia Ormian Polskich”. Nawiązali współpracę przy realizacji tych projektów z Ośrodkiem Badań nad Kulturą Ormiańską w Polsce. 
Instytut Piramowicza wynajmuje od Gminy Wrocław od listopada 2019 lokal przy Bałuckiego 7. 
IP prowadzi projekty edukacyjne, takie jak: Warsztaty edukacyjne – „Ormianie na Śląsku” w ramach mikrograntu NGO lub później dotacji uzyskanej z MSWiA. Zrealizował również umowę z Gminą Wrocław na Konsultacje integracyjne w biurze Instytutu Piramowicza. Nakręcił film edukacyjny o Ormianach we Wrocławiu na zlecenie Gminy Wrocław finansowany z programu TOŻSAMOŚĆ KULTUROWA I DIALOG WARTOŚCIĄ LOKALNEJ WSPÓLNOTY WROCŁAWIAN 2021. Na przełomie 2021 i 2022 roku zrealizował dwa projekty wystawiennicze dla Narodowego Instytutu Dziedzictwa oraz Fundacji PGNiG im. Ignacego Łukasiewicza. W 2022 IP wyprodukował również teledysk muzyczny. W kwietniu 2022 współorganizował sesję armenistyczną na UWr. Instytut Piramowicza w 2022 wystawił spektakl teatralny poświęcony Ignacemu Łukasiewiczowi na zlecenie Narodowego Instytutu Dziedzictwa. W tym samym roku prowadził też warsztaty ormiańsko-teatralne, malarskie, edukacyjne, wystawy oraz koncerty muzyki ormiańskiej. Na przełomie 2022 i 2023 roku Instytut Piramowicza we współpracy z Towarzystwem Ormian Polskich wydał grę planszową pt. Ormiańscy Bracia. 
Zarząd &amp; Rada Naukowa.
Prezesem IP jest dr Andrzej Gliński, wiceprezesem: dr Franciszek Wasyl. 
Skład Rady Naukowej Instytutu Piramowicza:

</doc>
<doc id="5387189" url="https://pl.wikipedia.org/wiki?curid=5387189" title="1347 km">
1347 km

1347 km (, ) – przystanek kolejowy w obwodzie karagandyjskim, w Kazachstanie. Położony jest na linii Mojynty – Aktogaj, na trasie Nowego Jedwabnego Szlaku. Leży wśród stepów, w oddaleniu od skupisk ludzkich, w pobliżu jeziora Bałchasz.

</doc>
<doc id="5387195" url="https://pl.wikipedia.org/wiki?curid=5387195" title="Herb Szardży">
Herb Szardży



</doc>
<doc id="5387197" url="https://pl.wikipedia.org/wiki?curid=5387197" title="Aszczyoziek (stacja kolejowa)">
Aszczyoziek (stacja kolejowa)

Aszczyoziek () – stacja kolejowa w miejscowości Aszczyoziek, w obwodzie karagandyjskim, w Kazachstanie. Położona jest na linii Mojynty – Aktogaj, na trasie Nowego Jedwabnego Szlaku.

</doc>
<doc id="5387198" url="https://pl.wikipedia.org/wiki?curid=5387198" title="Proso rózgowe">
Proso rózgowe



</doc>
<doc id="5387205" url="https://pl.wikipedia.org/wiki?curid=5387205" title="1314 km (Kazachstan)">
1314 km (Kazachstan)

1314 km (, ) – przystanek kolejowy w obwodzie karagandyjskim, w Kazachstanie. Położony jest na linii Mojynty – Aktogaj, na trasie Nowego Jedwabnego Szlaku. Leży wśród stepów, w oddaleniu od skupisk ludzkich, w pobliżu jeziora Bałchasz.

</doc>
<doc id="5387211" url="https://pl.wikipedia.org/wiki?curid=5387211" title="Austrian Volley League (2022/2023)">
Austrian Volley League (2022/2023)

Austrian Volley League 2022/2023 − 62. sezon mistrzostw Austrii w piłce siatkowej zorganizowany przez Austriacki Związek Piłki Siatkowej ("Österreichischer Volleyballverband", ÖVV). Zainaugurowany został 1 października 2022 roku.
W Austrian Volley League w sezonie 2022/2023 uczestniczyło 10 drużyn. Rozgrywki składały się z fazy zasadniczej, fazy play-off oraz baraży.

</doc>
<doc id="5387212" url="https://pl.wikipedia.org/wiki?curid=5387212" title="Załoga (film)">
Załoga (film)

Załoga – polski dramat filmowy z 1951 roku w reżyserii Jana Fethkego.
Akcja filmu toczy się w środowisku uczniów i wykładowców Państwowej Szkoły Morskiej w Gdyni, a zdjęcia kręcone były m.in. na "Darze Pomorza".
Fabuła.
Antoni Bugaj, uczeń Państwowej Szkoły Morskiej, pochodzący z "dobrego domu", jest faworyzowany przez wykładowcę, kapitana Andrzeja Kaperę. Nauczyciel przymyka oczy na jego lenistwo i nieuctwo, a podczas egzaminów podsuwa mu rozwiązania. Podczas rejsu szkolnego "Darem Pomorza" chłopak uświadamia sobie trudności pracy na morzu i związaną z nią odpowiedzialność. Widząc własne słabości, prosi o pomoc kolegę, Józka Wietechę. Ten jednak wątpi w szczerość intencji Antka. &lt;br&gt;
Wkrótce potem uczniowie pełnią razem służbę podczas mgły. Antek źle oblicza kurs i kieruje statek na skały. Na szczęście nie dochodzi do katastrofy, ale brak umiejętności chłopaka wychodzi na jaw i musi on złożyć samokrytykę przed komendantem oraz załogą. Ponosi również karę. Wkrótce załoga otrzymuje nowe zadanie: odnaleźć na morzu statek "MS Batory"...

</doc>
<doc id="5387215" url="https://pl.wikipedia.org/wiki?curid=5387215" title="Akżajdak (stacja kolejowa)">
Akżajdak (stacja kolejowa)

Akżajdak (, ) – stacja kolejowa w miejscowości Akżajdak, w rejonie Aktogaj, w obwodzie karagandyjskim, w Kazachstanie. Położona jest na linii Mojynty – Aktogaj, na trasie Nowego Jedwabnego Szlaku, w pobliżu jeziora Bałchasz.

</doc>
<doc id="5387223" url="https://pl.wikipedia.org/wiki?curid=5387223" title="Objaw Jeffreya">
Objaw Jeffreya



</doc>
<doc id="5387232" url="https://pl.wikipedia.org/wiki?curid=5387232" title="Robert Chambeiron">
Robert Chambeiron

Robert Chambeiron (ur. 22 maja 1915 w Paryżu, zm. 30 grudnia 2014 w Boulogne-Billancourt) – francuski polityk, działacz ruchu oporu podczas II wojny światowej i środowisk kombatanckich, deputowany krajowy, poseł do Parlamentu Europejskiego I i II kadencji.
Życiorys.
Pochodził z rodziny o tradycjach republikańskich. Po ukończeniu szkoły średniej pracował jako urzędnik, został bliskim współpracownikiem ministra lotnictwa Pierre Cota, uczestniczył m.in. w tajnym przekazaniu samolotów na rzecz walczącej z frankistami Drugiej Republiki Hiszpańskiej. W 1939 zmobilizowany, uczestniczył jako pilot w kampanii francuskiej. Po demobilizacji zaangażowany w ruch oporu. Związał się politycznie z Jeanem Moulinem, był kilkukrotnie jego delegatem, a w 1943 został zastępcą sekretarza generalnego kierowanej przez Moulina Krajowej Rady Ruchu Oporu (CNR), organu koordynacyjnego opozycję antyhitlerowską. Po wojnie przez wiele lat zaangażowany w ruch kombatancki, zmarł jako ostatni żyjący członek CNR. Od 1992 do 2010 był wiceprzewodniczącym stowarzyszenia kombatantów ANACR, po konflikcie wewnątrz niego założył konkurencyjne zrzeszenie ADVR. Opublikował także dwie książki.
Od listopada 1944 do sierpnia 1945 posłował w Tymczasowym Zgromadzeniu Konsultacyjnym z ramienia CNR, następnie od października 1945 do czerwca 1946 należał do Zgromadzenia Konstytucyjnego. W 1945 był delegatem związków zawodowych na zgromadzenie powołujące Organizację Narodów Zjednoczonych. W latach 1946–1951 i 1956–1958 zasiadał w Zgromadzeniu Narodowym początkowo z ramienia Partii Republikańskiej, Radykalnej i Radykalno-Socjalistycznej i następnie Unii Progresywnych Republikanów. Był sekretarzem generalnym federacyjnej Unii Progresywnej, jednak w praktyce blisko współpracował z Francuską Partią Komunistyczną. Pozostał następnie w bliskim sojuszu z komunistami, z ich listy (z rekomendacji Unii Progresywnej) w 1979 i 1984 uzyskiwał mandat posła do Parlamentu Europejskiego. Przystąpił do Grupy Sojuszu Komunistycznego.
Odznaczenia.
Odznaczony Legią Honorową I klasy (2001) i II klasy (1997), Krzyżem Wojennym (za lata 1939–1945) oraz Medalem Ruchu Oporu z rozetką.

</doc>
<doc id="5387234" url="https://pl.wikipedia.org/wiki?curid=5387234" title="Lichenomphalia alpina">
Lichenomphalia alpina

Lichenomphalia alpina (Britzelm.) Redhead, Lutzoni, Moncalvo &amp; Vilgalys – gatunek grzybów należący do rodziny wodnichowatych ("Hygrophoraceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Lichenomphalia, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy gatunek ten w 1890 r. opisał Max Britzelmayr, nadając mu nazwę "Agaricus alpinus". Obecną, uznaną przez Index Fungorum nazwę, nadali mu Scott Alan Redhead, François M. Lutzoni, Jean-Marc Moncalvo i Rytas J. Vilgalys w 2002 r. Synonimy:
W 2003 r. Władysław Wojewoda zaproponował polską nazwę pępówka żółta. Nazwa ta jednak jest niespójna z obecną nazwą naukową.
Morfologia.
Porosty z rodzaju "Lichenomphalia" należą do nielicznej procentowo grupy porostów, w których mykobiontem jest grzyb z grupy podstawczaków. Na podłożu rozwija się plecha homeomeryczna zawierająca glony z rodzaju "Coccomyxa". Z plechy tej wyrasta owocnik typowy dla grzybów kapeluszowych. "Lichenomphalia alpina" ma kapelusz o średnicy 0,5–2,5 cm, żółty. Blaszki zbiegające na trzon, grube, rzadkie, jasnożółte. Trzon o wysokości 1–3 cm i średnicy 0,1–0,3 cm, jasnożółty, aksamitny i oprószony.
Zarodniki 8–9,5 × 3,5–4,5 µm, elipsoidalne do cylindrycznych. Wysyp zarodników żółty.
Występowanie i siedlisko.
Występuje w Europie, Ameryce Północnej (Alaska i Kanada), Azji, Australii i na Nowej Zelandii, głównie w górach i tundrze. W polskim piśmiennictwie mykologicznym do 2003 r. podano tylko dwa stanowiska. Według W. Wojewody rozprzestrzenienie tego gatunku w Polsce nie jest znane i trudno określić, czy jest zagrożony.
Rośnie na gołej ziemi, czasem na skałach.

</doc>
<doc id="5387235" url="https://pl.wikipedia.org/wiki?curid=5387235" title="Pępówka żółta">
Pępówka żółta



</doc>
<doc id="5387237" url="https://pl.wikipedia.org/wiki?curid=5387237" title="Omphalina alpina">
Omphalina alpina



</doc>
<doc id="5387238" url="https://pl.wikipedia.org/wiki?curid=5387238" title="Neolamprologus boulengeri">
Neolamprologus boulengeri



</doc>
<doc id="5387274" url="https://pl.wikipedia.org/wiki?curid=5387274" title="Teren sporny">
Teren sporny



</doc>
<doc id="5387276" url="https://pl.wikipedia.org/wiki?curid=5387276" title="Coccinea">
Coccinea



</doc>
<doc id="5387277" url="https://pl.wikipedia.org/wiki?curid=5387277" title="Psylliformes">
Psylliformes



</doc>
<doc id="5387281" url="https://pl.wikipedia.org/wiki?curid=5387281" title="New York City I">
New York City I

New York City I – nieukończony obraz Pieta Mondriana stworzony w 1941 r., część zbiorów muzeum w Düsseldorfie.
Opis obrazu.
Obraz z 1941 roku "New York City I" przedstawia przeplatające się czerwone, żółte i niebieskie paski o orientacji horyzontalnej i wertykalnej. W większości żółte paski znajdują się nad tymi o innym kolorze, ale w mniej licznych miejscach zdarza się, że na wierzchu umieszczone są paski innych kolorów niż żółty. Żółte paski interpretowane są jako długie rzędy miejskich taksówek o tym kolorze, zaś według innej interpretacji każda linia jest ulicą, a ich różne kolory wynikają z różnej ich ważności.
Wymiary obrazu to 119 × 115 cm.
Dzieło stanowi część serii, którą zatytułowano New York City, i stanowi początek nowej fazy w twórczości Mondriana. Do jego wykonania artysta użył kolorowych pasów papieru, które przymierzał do płótna, by uzyskać zadowalający efekt. To zastosowanie tej techniki było także powodem, dla którego Mondrian zmienił swój styl twórczy po przybyciu do Stanów Zjednoczonych. Jego radykalnie zredukowany język reprezentowany przez głównie czerń i biel został zastąpiony żywymi, dynamicznymi rytmami kolorowych pasów. Ponadto jako powód zmiany wskazuje się także samą przeprowadzkę z okupowanej Europy do USA, co umożliwiło malarzowi zastąpienie poczucia strachu i zagrożenia poczuciem wiary w końcowe zwycięstwo nad nazizmem. W efekcie jego obrazy z okresu amerykańskiego mają inną tonację niż powstające w ostatnich latach pobytu w Europie działa zdominowane przez czarne pasy.
Do serii zaliczają się także obrazy New York City (1942 r., Musée National d'Art Moderne), New York City II (nieukończony, 1941 r., kol. prywatna) i New York City III (nieukończony, 1941 r., Museo Thyssen-Bornemisza).
Historia.
Obraz powstał w 1941 r., a po raz pierwszy wystawiono go w nowojorskim Museum of Modern Art w 1946 r., zaś od 1980 r. znajduje się w kolekcji muzeum Kunstsammlung Nordrhein-Westfalen w Düsseldorfie. Podczas przygotowań do nowej wystawy poświęconej Mondrianowi pracownicy muzeum zauważyli, że obraz od lat wystawiany był do góry nogami, na co ma wskazywać fotografia, którą wykonano w pracowni artysty po jego śmierci. Na obrazie brak jest podpisu Mondraina, który być może uważał obraz za nieukończony, jako że zazwyczaj swoje dzieła podpisywał. Mimo odkrycia obraz ma być eksponowany w niezmienionej formie, gdyż zmiana jego ułożenia może spowodować jego uszkodzenie.

</doc>
<doc id="5387291" url="https://pl.wikipedia.org/wiki?curid=5387291" title="Ali Benhalima">
Ali Benhalima

Ali Benhalima (ar. علي بن حليمة; ur. 21 stycznia 1962 w Oranie) – algierski piłkarz grający na pozycji środkowego obrońcy. W swojej karierze rozegrał 22 mecze i strzelił 1 bramkę w reprezentacji Algierii.
Kariera klubowa.
Swoją karierę piłkarską Benhalima rozpoczął w klubie ASM Oran. W sezonie 1982/1983 zadebiutował w jego barwach w pierwszej lidze algierskiej. W 1986 roku przeszedł do MC Oran. Wraz z MC Oran wywalczył mistrzostwo Algierii w sezonie 1987/1988 i dwa wicemistrzostwa w sezonach 1986/1987 i 1989/1990. W 1990 roku przeszedł do hiszpańskiego drugoligowego klubu UE Lleida. W sezonie 1992/1993 wywalczył z nim awans do Primera División, jednak latem 1993 zakończył karierę.
Kariera reprezentacyjna.
W reprezentacji Algierii Benhalima zadebiutował 11 grudnia 1986 roku w wygranym 2:1 towarzyskim meczu z Wybrzeżem Kości Słoniowej, rozegranym w Algierze. W 1988 roku powołano go do kadry na Puchar Narodów Afryki 1988. Rozegrał na nim jeden mecz, grupowy z Zairem (1:0). Z Algierią zajął 3. miejsce w tym turnieju.
W 1990 roku został powołany do kadry na Puchar Narodów Afryki 1990. Na tym turnieju rozegrał cztery mecze: grupowe z Nigerią (5:1) i z Wybrzeżem Kości Słoniowej (3:0), półfinałowy z Senegalem (2:1) oraz finałowy z Nigerią (1:0). Z Algierią wywalczył mistrzostwo Afryki i został wybrany do Najlepszej Jedenastki Turnieju.
Z kolei w 1992 roku wystąpił w dwóch meczach grupowych Pucharu Narodów Afryki 1992: z Wybrzeżem Kości Słoniowej (0:3) i z Kongiem (1:1). Od 1986 do 1992 roku rozegrał w kadrze narodowej 22 mecze i strzelił 1 gola.

</doc>
<doc id="5387299" url="https://pl.wikipedia.org/wiki?curid=5387299" title="New York City (seria obrazów)">
New York City (seria obrazów)

New York City – seria obrazów Pieta Mondriana stworzona w latach 1941–1942:

</doc>
<doc id="5387301" url="https://pl.wikipedia.org/wiki?curid=5387301" title="Messaoud Aït Abderrahmane">
Messaoud Aït Abderrahmane

Messaoud Aït Abderrahmane (ar. مسعود آيت عبد الرحمن; ur. 6 listopada 1970 w Mustaghanimie) – algierski piłkarz grający na pozycji obrońcy. W swojej karierze rozegrał 6 meczów w reprezentacji Algierii.
Kariera klubowa.
Swoją karierę piłkarską Aït Abderrahmane rozpoczął w klubie JS Kabylie. W sezonie 1989/1990 zadebiutował w jego barwach w pierwszej lidze algierskiej. Wywalczył z nim dwa mistrzostwa Algierii w sezonach 1989/1990 i 1994/1995 oraz zdobył dwa Puchary Algierii w sezonach 1991/1992 i 1993/1994 i Puchar Mistrzów w 1990 roku.
W 1995 roku Aït Abderrahmane preszedł do MC Algier, w którym grał przez rok. W latach 1996-1999 był zawodnikiem MO Constantine, w którym zakończył karierę.
Kariera reprezentacyjna.
W reprezentacji Algierii Aït Abderrahmane zadebiutował 8 marca 1990 roku w wygranym 2:0 grupowym meczu Pucharu Narodów Afryki 1990 z Egiptem, rozegranym w Algierze. W tym Pucharze Narodów rozegrał jeszcze dwa mecze, półfinałowy z Senegalem (2:1) oraz finałowy z Nigerią (1:0). Z Algierią wywalczył mistrzostwo Afryki. Od 1990 do 1995 roku rozegrał w kadrze narodowej 6 meczów.

</doc>
<doc id="5387308" url="https://pl.wikipedia.org/wiki?curid=5387308" title="Baník Havířov">
Baník Havířov



</doc>
<doc id="5387338" url="https://pl.wikipedia.org/wiki?curid=5387338" title="Biełgorodzki dialekt języka rosyjskiego">
Biełgorodzki dialekt języka rosyjskiego

Biełgorodzki dialekt języka rosyjskiego (ros. Белгороди рэч, Белгородi рэч, Белѓородi Рѣч) – język używany w niektórych miastach i wsiach obwodu biełgorodzkiego w Rosji. Różni się on znacznie od języków rosyjskiego i ukraińskiego.
Przykładowy tekst.
Привiт, батька. В ашi эмiрате (Россii) ныне есть проблемы, я шоб не опростоволосiться i получiть вiручку, уйiхать на Москву и там халiджiть, я ашхаду шо всё буде добро. Я потом кажу всi тарiхi, шо со мной буде.
Tłumaczenie: Cześć, ojcze. W naszym kraju (Rosji) są teraz problemy, aby nie zawieść i nie zdobyć wpływów, wyjeżdżam do Moskwy i tam we wszystkim się poprawię, zaświadczam, że wszystko będzie dobrze. Opowiem wtedy wszystkie historie, które mnie spotkają.
Alfabet.
Używany jest głównie alfabet języka rosyjskiego, w 2022 roku zaproponowano alfabet składający się z 39 liter.
Аа Бб Вв Ѿѿ Гг Ѓѓ Дд Ее Ѣѣ Ёё Жж Зз Ii Ĭĭ Її Кк Лл Мм Нн Оо Пп Рр Сс Тт Уу Фф Хх Цц Ҵҵ Чч Шш Щщ Ъъ Ыы Ьь Ээ Юю Яя Ԙԙ

</doc>
<doc id="5387344" url="https://pl.wikipedia.org/wiki?curid=5387344" title="Bayraktar MIUS">
Bayraktar MIUS



</doc>
<doc id="5387357" url="https://pl.wikipedia.org/wiki?curid=5387357" title="Andronika Arianiti">
Andronika Arianiti



</doc>
<doc id="5387361" url="https://pl.wikipedia.org/wiki?curid=5387361" title="Chrześcijanin">
Chrześcijanin



</doc>
<doc id="5387364" url="https://pl.wikipedia.org/wiki?curid=5387364" title="Mistrzostwa Świata Juniorów w Hokeju na Lodzie 2023 (II Dywizja)">
Mistrzostwa Świata Juniorów w Hokeju na Lodzie 2023 (II Dywizja)

Mistrzostwa Świata Juniorów w Hokeju na Lodzie II dywizji 2023 odbędą się w dwóch państwach: na Litwie (Kowno) oraz na Islandii (Reykjavík). Zawody grupy A rozgrywane były w dniach 11–17 grudnia 2022 roku, a grupy B 16-22 stycznia 2023 roku.
W mistrzostwach drugiej dywizji uczestniczyło 12 zespołów, które zostały podzielone na dwie grupy po 6 zespołów. Rozgrywały one mecze systemem każdy z każdym. Pierwsza drużyna turnieju grupy A awansowała do mistrzostw świata dywizji IB, ostatni zespół grupy A zagra w grupie B, zastępując zwycięzcę turnieju grupy B. Najsłabsza drużyna grupy B spadła do trzeciej dywizji.
Hale, w których odbędą się zawody to:
Grupa A.
Wyniki
Tabela
"     = awans do I dywizji, grupy B"     = spadek do dywizji II, grupy B 
Dyrektoriat turnieju wybrał trójkę najlepszych zawodników na każdej pozycji:
 Vito Idzan, Jaime de Bonilla, Benjamin Norton, Marijus Dumcius, Jowin Ansems, Menyhert Lazar
Grupa B.
Wyniki
Tabela
"     = awans do I dywizji, grupy B"     = spadek do dywizji II, grupy B 
Dyrektoriat turnieju wybrał trójkę najlepszych zawodników na każdej pozycji:

</doc>
<doc id="5387365" url="https://pl.wikipedia.org/wiki?curid=5387365" title="Zeta (księstwo)">
Zeta (księstwo)



</doc>
<doc id="5387369" url="https://pl.wikipedia.org/wiki?curid=5387369" title="Cytadela Skanderbega">
Cytadela Skanderbega



</doc>
<doc id="5387371" url="https://pl.wikipedia.org/wiki?curid=5387371" title="Graman Quassi">
Graman Quassi

Kwasimukamba, Kwasi Mukamba, Quassi lub Graman Quacy (pisane również jako Kwasi i Quasi) (ur. ok. 1690 na Złotym Wybrzeżu, zm. 12 marca 1787 w Paramaribo) – niewolnik z Surinamu, później wyzwoleniec znany jako zielarz-uzdrowiciel i łowca niewolników w służbie holenderskich kolonizatorów w Surinamie. Upamiętniony został w naukowej nazwie rodzaju gorzkla "Quassia". 
Życiorys.
Quassi wywodził się z plemienia Akan z terenu dzisiejszej Ghany, ale jako dziecko lub młody dorosły został zniewolony i przywieziony do Nowego Świata. W Surinamie, holenderskiej kolonii w Ameryce Południowej, został zatrudniony na plantacji trzciny cukrowej "New Timotebo". Quassi miał wielką wiedzę językową i zielarską. Zasłynął jako uzdrowiciel. Za swoje usługi otrzymywał wynagrodzenie. Stopniowo stał się osobą wpływową. 
Quassi brał udział w wojnach kolonialnych przeciwko plemieniu Saramaka z ludu Maroni jako zwiadowca i negocjator Holendrów. Współpracował z Johnem Gabrielem Stedmanem, szkocko-holenderskim najemnikiem. Po spotkaniu z Quassim w 1777 porucznik napisał: Ten Afrykanin, dzięki swemu ujmującemu usposobieniu i pracowitości, nie tylko wyzwolił się ze stanu niewolnictwa, ale dzięki swej wspaniałej pomysłowości i pomysłowemu postępowaniu znalazł sposób na bardzo intratne utrzymanie. Uzyskał wśród niższych niewolników opinię czarnoksiężnika (...). Graman Quassi, czyli Wielki Człowiek Quassi, został natychmiast wysłany w celu odnalezienia sprawców, których bardzo rzadko przegapiał, szczególnie przez ich wiarę w jego czary (…) i za te usługi czasami otrzymywał nagrody pieniężne”. W czasie walk stracił prawe ucho. Europejczycy dali mu złoty napierśnik z napisem „Quassie, wierny białym”. Służył gubernatorowi jako jego osobisty niewolnik, dopóki nie został uwolniony na mocy ustawy o wyzwoleniu w 1755. 
Pod koniec lat 60. XVIII wieku był właścicielem plantacji. W lutym 1772 odwiedził Holandię i został przyjęty na audiencji przez Wilhelma V, księcia orańskiego. Został odznaczony za zasługi dla Holendrów. Otrzymał błękitno-szkarłatny ubiór, obszyty szeroką złotą koronką i kapelusz z białym piórem (w stylu holenderskiego generała). Wrócił do Surinamu we wrześniu 1772. 
12 marca 1787 gubernator Wichers ogłosił, że Quassi zmarł w Paramaribo w wieku co najmniej 95 lat. Mieszkał w okazałym domu opłaconym przez rząd holenderski. Miał własną plantację, na której pracowali niewolnicy. Został pochowany przez Korpus Wolnych Czarnych.
Upamiętnienie.
Używał gorzkiego naparu do leczenia infekcji pasożytami jelitowymi. Miksturę sporządził na bazie roślin z gatunku gorzkla właściwa "Quassia amara". Gorzkla ta jest nadal stosowana w produkowanych przemysłowo lekach przeciwko pasożytom jelitowym. We współczesnych relacjach Quassi opisywany jako „jeden z najbardziej niezwykłych czarnych mężczyzn w Surinamie, a być może na świecie”. Naukowcy uważają, że Quassi prawdopodobnie odkrył właściwości gorzkli przed 1730. Może podzielił się odkryciami z wizytującym ok. 1761 holenderskie kolonie szwedzkim przyrodnikiem Nilsem Dahlbergiem, który był w kontakcie z Karolem Linneuszem. Ten nazwał roślinę na cześć Quassiego. Carl Gustav Dahlberg, szwedzki właściciel plantacji w Surinamie, był oburzony, że Linneusz upamiętnił Quassiego, bo liczył, że skoro to on podarował Linneuszowi okaz leczniczej rośliny, zostanie ochrzczona jego imieniem. 
Na suficie Hintze Hall w Muzeum Wiktorii i Alberta znajduje się przedstawienie rośliny nazwanej na cześć Quassiego. 
W latach 60. i 90. XX wieku surinamscy Maroni wspominali go jako zdrajcę. 

</doc>
<doc id="5387376" url="https://pl.wikipedia.org/wiki?curid=5387376" title="Tomasz Nowina-Nowiński">
Tomasz Nowina-Nowiński



</doc>
<doc id="5387379" url="https://pl.wikipedia.org/wiki?curid=5387379" title="42 Dywizja Rakietowa">
42 Dywizja Rakietowa

42 Tiagilska Dywizja Rakietowa () – związek taktyczny Wojsk Rakietowych Przeznaczenia Strategicznego Związku Radzieckiego, następnie – Federacji Rosyjskiej 
Dywizja podlega 31 Armii Rakietowej z Orenburga; stacjonuje w mieście Swobodnyj w obwodzie swierdłowskim. W 2008 dysponowała 36 zestawami strategicznych rakiet balistycznych RS-12M.
&lt;br&gt; Dywizja wchodziła w skład 31 Armii Rakietowej.
W 2012 podjęto decyzję o uruchomieniu procesu przezbrajania dywizji w mobilne i stacjonarne zestawy RS-24.
Struktura organizacyjna.
2011

</doc>
<doc id="5387393" url="https://pl.wikipedia.org/wiki?curid=5387393" title="Mistrzostwa Świata Juniorek w Hokeju na Lodzie 2023 (elita)">
Mistrzostwa Świata Juniorek w Hokeju na Lodzie 2023 (elita)

15. Mistrzostwa Świata Juniorek w Hokeju na Lodzie Elity 2023 zorganizowane zostaną w szwedzkim Östersund. Rozegranie turnieju nastąpi w dniach od 8 do 15 stycznia 2023. Po raz drugi mistrzostwa zostaną rozegrane w Szwecji (poprzednio w 2011 roku), natomiast w 2021 roku turniej został odwołany z powody pandemii COVID-19.
Organizacja.
W tej części mistrzostw uczestniczy 8 najlepszych reprezentacji juniorskich na świecie. System rozgrywania meczów był inny niż w niższych dywizjach. Najpierw wszystkie drużyny uczestniczyły w fazie grupowej, podzielone na dwie grupy. Dwie pierwsze drużyny z grupy A, automatycznie awansują do półfinału. Trzecia i czwarta drużyna z grupy A, oraz pierwsza i druga z B spotkają się w ćwierćfinale. Ekipy z miejsc 3 i 4 z grupy B walczyć będą między sobą o utrzymanie. Najsłabsza drużyna spadnie do Dywizji I Grupy A.
Sędziowie.
IIHF wyznaczyło 10 głównych arbitrów oraz 10 liniowych. Oto lista wybranych
Faza grupowa.
Grupa A.
Tabela
    = awans do półfinałów     = awans do ćwierćfinałów 
Wyniki
Grupa B.
Tabela
    = awans do ćwierćfinałów     = baraż o utrzymanie w elicie
Wyniki
Turniej play-out.
W fazie play-out w systemie do dwóch zwycięstw uczestniczyły dwie najsłabsze drużyny grupy B. Przegrany tej fazy spadł do pierwszej dywizji.
Faza pucharowa.
Ćwierćfinały
Mecz o piąte miejsce
Półfinały
Mecz o trzecie miejsce
Finał
Nagrody indywidualne.
Dyrektoriat turnieju wybrał trójkę najlepszych zawodniczek, po jednej na każdej pozycji:
Media All Stars.
Dziennikarze wybrali szóstkę zawodniczek składu gwiazd turnieju:

</doc>
<doc id="5387397" url="https://pl.wikipedia.org/wiki?curid=5387397" title="Uście nad Prutem">
Uście nad Prutem



</doc>
<doc id="5387398" url="https://pl.wikipedia.org/wiki?curid=5387398" title="Chlebiczyn Polny">
Chlebiczyn Polny



</doc>
<doc id="5387399" url="https://pl.wikipedia.org/wiki?curid=5387399" title="Dubai Women’s Sevens 2022">
Dubai Women’s Sevens 2022

Dubai Women’s Sevens 2022 – jedenasta edycja wchodzącego w skład World Rugby Women’s Sevens Series turnieju Dubai Women’s Sevens przeznaczonego dla żeńskich reprezentacji narodowych w rugby 7. Odbyła się w dniach 2–3 grudnia 2022 roku na The Sevens w Dubaju będąc pierwszym turniejem sezonu 2022/2023.
Informacje ogólne.
Rozegrane na The Sevens zawody były pierwszym turniejem sezonu 2022/2023 World Rugby Women’s Sevens Series i wzięło w nich udział dwanaście reprezentacji – jedenastu stałych uczestników cyklu oraz zaproszona reprezentacja Chin – wśród nich była także po raz pierwszy jako stały uczestnik cyklu wspólna reprezentacja Wielkiej Brytanii. Podział na grupy oraz rozkład gier zostały opublikowane przez World Rugby pod koniec listopada 2022 roku. Drużyny rywalizowały w pierwszym dniu systemem kołowym podzielone na trzy czterozespołowe grupy, po czym w drugim dniu osiem najlepszych awansowało do ćwierćfinałów, a pozostałe cztery zmierzyły się w walce o "Bowl". Składy i charakterystyki zespołów.
Fazę grupową z kompletem zwycięstw zakończyły Irlandia, Nowa Zelandia i Australia, te dwie ostatnie następnie łatwo rozprawiły się z rywalkami w półfinałach. W dziewiętnastym finale WSS rozegranym pomiędzy tymi drużynami pomimo hat tricka Michaeli Blyde Nowozelandkom nie udało się pokonać Australijek, a najlepszą jego zawodniczką została uznana przedstawicielka triumfatorek, Madison Ashby. Najwięcej punktów i przyłożeń zdobyła jej rodaczka Maddison Levi, zaś wyróżnienie "DHL Impact Player" otrzymała Irlandka Amee-Leigh Murphy Crowe.
Jednodniowa wejściówka kosztowała 375–400 dirhamów, zaś dwudniowa 475–575 AED.

</doc>
<doc id="5387400" url="https://pl.wikipedia.org/wiki?curid=5387400" title="Puchar Vojko Herksela">
Puchar Vojko Herksela

Puchar Vojko Herksela znany wcześniej jako Puchar Ligi Adriatyckiej lub WABA Cup (ang. Women’s Adriatic Basketball Association Cup) – cykliczne międzynarodowe rozgrywki koszykarskie kobiet, organizowane corocznie (co sezon) w latach 2006–2010 przez Women’s Adriatic Basketball Association (Adriatyckie Stowarzyszenie Koszykówki Kobiet). 
W 2007 zmieniono nazwę pucharu, aby uhonorować byłego dyrektora Ligi Adriatyckiej - Vojko Herksela, który zmarł w tym samym roku. W rozgrywkach brały udział zespoły z terenów byłej Jugosławii (Chorwacja, Serbia, Słowenia, Czarnogóra, Bośnia i Hercegowina). Puchar był rozgrywany na początku sezonu zasadniczego rozgrywek koszykarskich w Europie, przełomie września, października lub listopada i trwał dwa lub trzy dni. 

</doc>
<doc id="5387403" url="https://pl.wikipedia.org/wiki?curid=5387403" title="Załucze nad Czeremoszem">
Załucze nad Czeremoszem



</doc>
<doc id="5387405" url="https://pl.wikipedia.org/wiki?curid=5387405" title="29 Dywizja Rakietowa">
29 Dywizja Rakietowa

29 Gwardyjska Witebska Dywizja Rakietowa () – związek taktyczny Wojsk Rakietowych Przeznaczenia Strategicznego Związku Radzieckiego, następnie – Federacji Rosyjskiej 
Dywizja podlega 33 Armii Rakietowej z Omska; stacjonuje w mieście Irkuck. W 2008 dysponowała 27 zestawami strategicznych rakiet balistycznych RS-12M.
W 2012 rozpoczęto przygotowania do rozpoczęcia procesu modernizacji i przezbrajania dywizji w mobilne i stacjonarne zestawy RS-24.
Struktura organizacyjna.
2011

</doc>
<doc id="5387407" url="https://pl.wikipedia.org/wiki?curid=5387407" title="Nephromopsis cucullata">
Nephromopsis cucullata



</doc>
<doc id="5387408" url="https://pl.wikipedia.org/wiki?curid=5387408" title="35 Dywizja Rakietowa">
35 Dywizja Rakietowa

35 Dywizja Rakietowa() – związek taktyczny Wojsk Rakietowych Przeznaczenia Strategicznego Związku Radzieckiego, następnie – Federacji Rosyjskiej 
Dywizja stacjonuje w mieście Sybirski w Ałtajskim Kraju. W 2008 dysponowała 36 zestawami strategicznych rakiet balistycznych RS-12M. Wchodzi w skład 33 Gwardyjskiej Armii Rakietowej.
Struktura organizacyjna.
2011

</doc>
<doc id="5387410" url="https://pl.wikipedia.org/wiki?curid=5387410" title="Nephromopsis nivalis">
Nephromopsis nivalis



</doc>
<doc id="5387413" url="https://pl.wikipedia.org/wiki?curid=5387413" title="39 Dywizja Rakietowa">
39 Dywizja Rakietowa

39 Gwardyjska Głuchowska Dywizja Rakietowa ( – związek taktyczny Wojsk Rakietowych Przeznaczenia Strategicznego Związku Radzieckiego, następnie – Federacji Rosyjskiej. 
Dywizja stacjonuje w mieście Nowosybirsk. W 2008 dysponowała 36 zestawami strategicznych rakiet balistycznych RS-12M. Wchodzi w skład 33 Gwardyjskiej Armii Rakietowej.
W 2012 podjęto decyzję o uruchomieniu procesu przezbrajania w mobilne i stacjonarne zestawy RS-24.
Struktura organizacyjna.
2011

</doc>
<doc id="5387415" url="https://pl.wikipedia.org/wiki?curid=5387415" title="62 Dywizja Rakietowa">
62 Dywizja Rakietowa

62 Dywizja Dywizja Rakietowa orderu Czerwonego Sztandaru () – związek taktyczny Wojsk Rakietowych Przeznaczenia Strategicznego Związku Radzieckiego, następnie – Federacji Rosyjskiej 
Dywizja stacjonuje w obwodzie krasnojarskim. W 2008 dysponowała 34 zestawami strategicznych rakiet balistycznych R-36 Mutth/R-36M2. Wchodzi w skład 33 Gwardyjskiej Armii Rakietowej
Struktura organizacyjna.
2011

</doc>
<doc id="5387416" url="https://pl.wikipedia.org/wiki?curid=5387416" title="Demodex">
Demodex



</doc>
<doc id="5387417" url="https://pl.wikipedia.org/wiki?curid=5387417" title="Andronikos Kakoullis">
Andronikos Kakoullis

Andronikos Kakulis (ur. 3 maja 2001 w Lythrodontas) – cypryjski piłkarz, występujący na pozycji napastnika w cypryjskim klubie Omonia Nikozja oraz w reprezentacji Cypru. 
Kariera klubowa.
W wieku 12 lat Andronikos trafił do Omonii Nikozja, jednego z najbardziej utytułowanych cypryjskich klubów.
W lidze cypryjskiej zadebiutował w 2019 roku w wieku zaledwie 18 lat. Było to zwycięskie spotkanie z Apollonem Limassol (1:0)
W następnych latach rozegrał w barwach Omonii 8 meczów w ramach Ligi Europy oraz w Eliminacjach Ligi Mistrzów.
W tym sezonie zawodnik rozegrał w lidze cypryjskiej 9 meczów i strzelił 3 gole (średnia goli na mecz 0.3)
Kariera reprezentacyjna.
Cypr U-17.
Kakulis zadebiutował w drużynie, gdy jej trenerem był Giannis Okkas. Zawodnik zagrał w dwóch meczach towarzyskich z Bułgarią U-16 oraz w eliminacjach do Mistrzostw Europy U-17 2018.
Cypr U-19.
Kakaulis zagrał w czterech meczach towarzyskich i pięciu w ramach eliminacji do EURO U19 2019 i 2020.
Cypr U-21.
Kakaulis zagrał w czterech meczach towarzyskich i pięciu w ramach eliminacji do EURO U21 2023
Cypr.
Toszewski zadebiutował 7 października 2020 roku w przegranym (1:2) meczu towarzyskim z Czechami. W barwach Cypru brał udział w Lidze Narodów 2020/21 oraz eliminacjach do Mistrzostw Świata w 2022.

</doc>
<doc id="5387423" url="https://pl.wikipedia.org/wiki?curid=5387423" title="Kenji Nomura">
Kenji Nomura

 – japoński seiyū i aktor dubbingowy, związany z agencją Aoni Production.

</doc>
<doc id="5387428" url="https://pl.wikipedia.org/wiki?curid=5387428" title="Mistrzostwa Świata Juniorek w Hokeju na Lodzie 2023 (I Dywizja)">
Mistrzostwa Świata Juniorek w Hokeju na Lodzie 2023 (I Dywizja)

Mistrzostwa Świata Juniorek w Hokeju na Lodzie 2023 odbędą się w dwóch państwach: we Włoszech (Ritten) oraz w Polsce (Katowice). Zawody grupy A są rozgrywane w dniach 9–15 stycznia 2023 roku, natomiast mecze grupy B rozgrane zostaną w dniach 10–15 stycznia 2023 roku.
W mistrzostwach drugiej dywizji uczestniczyło 12 zespołów, które zostały podzielone na dwie grupy po 6 zespołów. Rozgrywały one mecze systemem każdy z każdym. Pierwsza drużyna turnieju grupy A awansuje do mistrzostw świata elity, ostatni zespół grupy A zagra w grupie B, zastępując zwycięzcę turnieju grupy B. Najsłabsza drużyna grupy B spadła do drugiej dywizji.
Hale, w których odbędą się zawody to:
Grupa A.
Do mistrzostw świata elity w 2024 z Dywizji IA awansowała najlepsza reprezentacja. Ostatni zespół został zdegradowany.
Tabela
    = awans do elity     = utrzymanie w Dywizji IA     = spadek do Dywizji IB
Dyrektoriat turnieju wybrał trójkę najlepszych zawodników, po jednym na każdej pozycji:
Grupa B.
Do mistrzostw świata dywizji IA w 2024 z Dywizji IB awansuje najlepsza reprezentacja. Ostatni zespół zostanie zdegradowany. Zespół Chin wycofał się przed startem turnieju.
Tabela
    = awans do Dywizji IA     = utrzymanie w Dywizji IB     = spadek do Dywizji IIA
Dyrektoriat turnieju wybrał trójkę najlepszych zawodników, po jednym na każdej pozycji:

</doc>
<doc id="5387430" url="https://pl.wikipedia.org/wiki?curid=5387430" title="XKeyscore">
XKeyscore

XKeyscore – tajny amerykański system komputerowy służący do inwigilacji używany przez Agencję Bezpieczeństwa Stanów Zjednoczonych do wyszukiwania i analizowania globalnych danych internetowych, gromadzonych w czasie rzeczywistym. 
Ujawnienie.
W 2013 roku amerykański sygnalista, były pracownik CIA i podwykonawcy NSA, Edward Snowden upublicznił poprzez media szereg wykradzionych przez niego tajnych materiałów rządowych dotyczących inwigilacji prowadzonej przez rządowe agencje. Swoją decyzję argumentował przekonaniem, że administracja USA uzurpuje sobie zbyt szerokie prawa do inwigilacji obywateli. Ujawniono wtedy głównie działanie oprogramowania szpiegującego PRISM.
Pod koniec lipca 2013 brytyjski dziennik Guardian opublikował wykradzione przez Snowdena fragmenty tajnej prezentacji przygotowanej przez pracowników NSA w 2008 roku na temat innego systemu komputerowego - XKeyscore. W artykule Guardiana opisano działanie programu. 
Działanie programu.
Według sygnalistów.
XKeyscore to skomplikowany system, co do którego możliwości i zadań nie ma pewności. Według Snowdena i Glenna Greenwalda system XKeyscore umożliwia niemal nieograniczoną inwigilację. Snowden mówił, że jako agent "mógł przy swoim biurku podsłuchiwać każdego". W prezentacji ujawnionej przez Guardiana XKeyscore opisywany jest jako narzędzie analityczne z interfejsem typu wyszukiwarka, przeszukujące setki serwerów ulokowanych na całym świecie. Według dokumentów NSA określa XKeyscore jako system o "najszerszym zasięgu" spośród swoich programów. Wśród gromadzonych danych znajdować się mają m.in. prywatne maile, zapisy konwersacji na Facebooku, historie wyszukiwania przeglądarki i odwiedzane strony internetowe, a przeszukiwanie ich ma się odbywać za pomocą "słów kluczy". Możliwym dla analityka ma być także odkrycie adresu IP każdego użytkownika odwiedzającego daną stronę internetową. System miał dostarczać w 2012 roku minimum 41 miliardów zapisów miesięcznie. By przeszukiwać dane nie potrzeba było mieć zgody sądu nadzorującego działalność służb specjalnych. Greenwald stwierdził, że dostęp do narzędzia mają analitycy nawet niskiego szczebla, sam proces kontroli pracy pracowników z tym systemem jest w praktyce niemonitorowany. 
Z programu korzystać miały służby Wielkiej Brytanii (GCHQ), Niemiec, Danii, Szwecji, Australii, Nowej Zelandii, Kanady czy Japonii. Z brytyjską GCHQ współpracować miały także firmy komunikacyjne takie jak Verizon, British Telecoms czy Vodafone Cable. Przekazywać miały m.in. szczegóły rozmów telefonicznych swoich klientów, wiadomości e-mail czy wpisy na Facebooku. Dane klientów Verizon zbierać miała także NSA. 
Według NSA.
30 lipca 2013 r. NSA wydało oświadczenie, w którym stwierdza zgodność XKeyscore z literą prawa, a zarzuty o niekontrolowanym i powszechnym dostępie analityków do zbieranych danych są nieprawdziwe. Według NSA, dostęp do narzędzi analitycznych jest dostępny tylko dla nielicznych, którzy oddbywają wcześniej specjalne szkolenie (mające zawierać zagadnienia prawne i etyczne związane z funkcjonowaniem programu). Wszystkie działania NSA związane z gromadzeniem danych ma służyć obronie narodu amerykańskiego i wojsk amerykańskich i sojuszniczych. 
Według wykradzionej prezentacji NSA z 2008 r., narzędzie XKeyscore miało pomóc w złapaniu "ponad 300 terrorystów". Ówczesny dyrektor NSA, Keith Alexander, powiedział, że dostęp do przeszukiwania baz danych z zapisami rozmów telefonicznych ma tylko 35 analityków w NSA.

</doc>
<doc id="5387432" url="https://pl.wikipedia.org/wiki?curid=5387432" title="Protathlima A’ Kategorias (2005/2006)">
Protathlima A’ Kategorias (2005/2006)

Protathlima A’ Kategorias 2005/2006 – była 67. edycją najwyższej klasy rozgrywkowej piłki nożnej na Cyprze. 
Brało w niej udział 14 drużyn, które w okresie od 27 sierpnia 2005 do 6 maja 2006 rozegrały 26 kolejki meczów. 
Obrońcą tytułu była drużyna Anorthosis Famagusta.
Mistrzostwo po raz trzeci w historii zdobyła drużyna Apollon Limassol.
Format rozgrywek.
Drużyny grały ze sobą dwukrotnie, raz u siebie i raz na wyjeździe o tytuł oraz miejsca startowe w międzynarodowych rozgrywkach. Trzy ostatnie zespoły zostały zdegradowane. 
Dodatkowo jedna z ligowych drużyn zapewniła sobie prawo do udziału w Pucharze Intertoto UEFA 2006. Wszystkie drużyny, które chciały wziąć udział w imprezie, zgłaszały swoje zainteresowanie przed zakończeniem mistrzostw. Którakolwiek z tych drużyn zajęła wyższe miejsce w tabeli, brała udział w Intertoto (o ile nie zapewniła sobie udziału w innych rozgrywkach UEFA).

</doc>
<doc id="5387434" url="https://pl.wikipedia.org/wiki?curid=5387434" title="Jasmin Mujdža">
Jasmin Mujdža

Jasmin Mujdža (ur. 2 marca 1974 w Samoborze) – bośniacki piłkarz występujący na pozycji pomocnika, reprezentant kraju. Posiada także obywatelstwo chorwackie.
Życiorys.
Brat Mensura. Wychowanek NK Samobor, w którym występował do 1997 roku. Następnie przeszedł do Hajduka Split, gdzie przez dwa i pół roku rozegrał ponad 70 spotkań w Prvej HNL. 14 maja 1998 roku zadebiutował w reprezentacji w przegranym 0:5 towarzyskim meczu z Argentyną. Na początku 2000 roku został zawodnikiem Hapoelu Petach Tikwa. W Ligat ha’Al zadebiutował 4 marca w wygranym 8:1 spotkaniu z Maccabi Herclijja. Ogółem rozegrał 37 spotkań w najwyższej lidze Izraela. W 2001 roku wrócił do Chorwacji, wiążąc się z NK Zagreb. W klubie tym w sezonie 2001/2002 rozegrał jeden mecz. W tamtym sezonie jego klub zdobył mistrzostwo kraju. Na początku 2002 roku przeszedł do NK Imotski, gdzie był zawodnikiem przez pół roku. W połowie 2002 roku został piłkarzem Seongnam FC, dla którego rozegrał 16 meczów w K League, zdobywając także z klubem mistrzostwo Korei Południowej w latach 2002–2003. W lipcu 2003 roku przeszedł do HNK Rijeka, z którym w 2005 roku zdobył Puchar Chorwacji. W latach 2005–2006 występował w Kamenie Ingrad, sezon 2006/2007 spędził na grze w NK Zadar, następnie grał w Hrvatskim Dragovoljacu, NK Ponikve i NK Nur Zagrzeb. W 2012 roku zakończył karierę zawodniczą. Po zakończeniu kariery piłkarskiej pracował jako trener przygotowania fizycznego w Gangwon FC (2011), NK Maksimir (2013–2014), Dinamo Tbilisi (2014–2015), FC Seoul (2016), Jiangsu Suning (2016–2017) i Incheon United (2018–2019).

</doc>
<doc id="5387436" url="https://pl.wikipedia.org/wiki?curid=5387436" title="Nowesioło">
Nowesioło



</doc>
<doc id="5387437" url="https://pl.wikipedia.org/wiki?curid=5387437" title="Zofia Medwecka">
Zofia Medwecka

Zofia Anna Medwecka (ur. 28 marca 1925 w Porębie Mrzygłodzkiej, zm. 7 stycznia 2016) – polska konserwator zabytków, profesor Akademii Sztuk Pięknych im. Jana Matejki w Krakowie, nestor krakowskiej szkoły konserwacji zabytków.
Życiorys.
Od 1950 była pracownikiem dydaktycznym Akademii Sztuk Pięknych w Krakowie, a od 1952 pracowała w Wydziale Konserwacji Dzieł Sztuki. W 1966 została kierownikiem Katedry Konserwacji Malowideł Sztalugowych i Rzeźby Drewnianej Polichromowanej. Od 1966 do 1972 była członkiem Rady Wydziału Malarstwa. W latach 1968-1972 kierowała Studium Konserwacji Dzieł Sztuki. W 1972 została dziekanem Wydziału Konserwacji Dzieł Sztuki. Od 1972 do 1978 pozostawała członkiem senatu uczelni. W 1972 została członkiem Zespołu Opiniotwórczego Zakładów Artystyczno-Badawczych, a w 1978 Komisji Galerii Zbiorów. Tytuł profesora nadzwyczajnego uzyskała w 1977.
Od 1973 opiekowała się wystrojem krakowskiego kościoła mariackiego. Konserwowała obrazy z Zamku Królewskiego w Warszawie (1977-1979). Była konsultantem przy konserwacji ołtarza Wita Stwosza. Pełniła rolę rzeczoznawcy do spraw konserwacji zabytków przy Ministerstwie Kultury i Sztuki, a także w kilku artystycznych spółdzielniach pracy. 
Od 1952 była członkiem Związku Polskich Artystów Plastyków. Od 1970 do 1974 zasiadała w Radzie Ochrony Dóbr Kultury m. Krakowa, a od 1982 w Krakowskiej Radzie Ochrony Dóbr Kultury. Była członkiem Wojewódzkiej Rady Ochrony Dóbr Kultury w Opolu.
Mieszkała przy ul. Fałata w Krakowie. Uroczystości pogrzebowe odbyły się 9 stycznia 2016 w kościele św. Józefa Rzemieślnika w Sosnowcu i na cmentarzu obok.
Najważniejsze osiągnięcia konserwatorskie.
Do jej najważniejszych osiągnięć w zakresie konserwacji zabytków należało:
Publikacje.
Do jej najważniejszych publikacji należały:
Nagrody i odznaczenia.
Otrzymała następujące wyróżnienia:

</doc>
<doc id="5387438" url="https://pl.wikipedia.org/wiki?curid=5387438" title="Żyrawa">
Żyrawa



</doc>
<doc id="5387439" url="https://pl.wikipedia.org/wiki?curid=5387439" title="28 Gwardyjska Dywizja Rakietowa">
28 Gwardyjska Dywizja Rakietowa



</doc>
<doc id="5387442" url="https://pl.wikipedia.org/wiki?curid=5387442" title="HMS Nizam">
HMS Nizam



</doc>
<doc id="5387446" url="https://pl.wikipedia.org/wiki?curid=5387446" title="Wojna dziewięcioletnia (Irlandia)">
Wojna dziewięcioletnia (Irlandia)

Irlandzka wojna dziewięcioletnia, nazywana również Rebelią Tyrone’a – wojna pomiędzy tzw. sojuszem Irlandzkim (konfederacją zbuntowanych irlandzkich lordów), kierowanym głównie przez Hugh O’Neilla z Tyrone i Hugh Roe O’Donnell z Tyrconnell oraz ich sojusznikiem – Królestwem Hiszpanii, a Królestwem Anglii; miała miejsce w Irlandii i trwała na jej terenie od 1593 do 1603 roku.
Przyczyny.
Irlandzka wojna dziewięcioletnia była spowodowana sprzeciwem irlandzkiego lorda O’Neilla wobec postępującej ekspansji Anglii na terenie Irlandii. Zebrał on innych irlandzkich lordów, którzy sprzeciwili się Anglii oraz niektórych katolików, którzy wyrażali zdecydowany sprzeciw wobec rozprzestrzeniania się protestantyzmu na wyspie.
Przebieg wojny.
W 1592 roku Hugh Roe O’Donnell wypędził angielskiego szeryfa – kapitana Willisa z Tyrconnell. W 1593 roku Maguire (Hugh Maguire – wódz irlandzkiego klanu Maguire) wspierany przez wojska z Tyrone dowodzone przez brata Hugh O’Neilla, Cormaca MacBarona połączył siły, by sprzeciwić się wprowadzeniu kapitana Willisa jako szeryfa do Maguire’s Fermanagh, które należało do klanu Hugh’a Maguire’a. Po wypędzeniu Willisa z Fermanagh, Maguire z pomocą brata O’Neilla rozpoczął karne najazdy na północne Connacht, paląc okoliczne wioski. Maguire w czerwcu rozpoczął bardziej ambitny nalot, kiedy to starł się z siłami dowodzonymi przez gubernatora Connacht, Sir Richarda Binghama, pokonując Anglików. W odpowiedzi na naloty Maguire’a siły koronne zebrano pod dowództwem Sir Henry’ego Bagenala, który rozpoczął wyprawę do Monaghan, a następnie Fermanagh, aby pokonać Maguire’a i jego sojuszników. Bagenal wkroczył do Fermanagh 22 września 1593 roku, a cztery dni później dołączył do niego O’Neill. Nie mogąc przeprawić się przez rzekę Erne, Henry Bagenal i O’Neill pomaszerowali na północ, do północnego krańca Dolnego Jeziora Erne. Maguire wysłał w tym czasie siły które miały pokonać wojska koronne Bagenala i O’Neilla, lecz poniosły klęskę w bitwie pod Belleek 10 października.
Początkowo O’Neill pomagał Anglikom, mając nadzieję, że dzięki okazaniu lojalności i pomocy siłom angielskim zostanie mianowany na Lorda Prezydenta Ulsteru. Elżbieta I jednak odmówiła i postanowiła dać tę funkcję Henry’emu Bagenalowi. Wtedy Hugh O’Neill zrozumiał, że angielska ekspansja jest nieunikniona i zagraża jego władzy, więc postanowił dołączyć do irlandzkiej rebelii.
W 1595 roku, O’Neill i O’Donnell napisali do króla Hiszpanii Filipa II z prośbą o pomoc, proponując w zamian zostanie jego wasalami. Zaproponował również, aby jego kuzyn arcyksiążę Albert został księciem Irlandii, ale nic z tego nie wyszło. Po rozejmie pod koniec 1595 roku Hugh Maguire poddał się w kwietniu 1596, a Tyrone obiecał wyjaśnić swoje postępowanie przed królową w Londynie, ale przybycie trzech hiszpańskich wysłanników Filipa II w 1596 roku i dostawy zaopatrzenia dla buntowników zakończyły wszelkie szanse na pokój.
Irlandzkie pasmo zwycięstw.
Angielskie władze z czasem zauważyły skalę buntu i podjęli bezskuteczne próby negocjacji. Po nieudanych negocjacjach w 1595 roku armie angielskie próbowały włamać się do Ulsteru, ale zostały odparte w bitwie pod Clontibret. Kolejną dotkliwą klęskę Anglicy ponieśli w 1598 roku w bitwie pod Yellow Ford.
Ciągnące się pasmo zwycięstw wywołało kolejne irlandzkie powstania przeciw władzy angielskiej.
Armia Angielska pod dowództwem Roberta Devereux’a.
W 1599 roku Robert Devereux, drugi hrabia Essex’u przybył do Irlandii z ponad 17 000 żołnierzy angielskich. Posłuchał rady irlandzkiej Tajnej Rady, aby osiedlić południe kraju garnizonami przed podjęciem zamachu na Ulster, ale to jedynie rozproszyło jego siły i skończyło się licznymi niepowodzeniami. Wyprawy, które zorganizował okazały się katastrofalne. Wymagane zwierzęta juczne i statki nie zostały wysłane, co spowodowało, że tysiące żołnierzy nie mogąc ruszyć do boju tkwiło w zamkniętych niehigienicznych garnizonach i umierało na liczne choroby takie jak tyfus czy czerwonka. Robert Devereux następnie wrócił do Londynu, chcąc dokonać puczu dworskiego, za co został poddany egzekucji.
Następcą Devereux’a został Lord Mountjoy – Charles Blount, który w przeciwieństwie do swojego poprzednika odniósł liczne sukcesy.
W listopadzie 1599 roku O’Neill wysłał 22-punktowy dokument do królowej Elżbiety, wymieniając swoje warunki porozumienia pokojowego. Wezwał on do samorządnej Irlandii z oddaniem skonfiskowanych ziem i kościołów, wolności przemieszczania się i silnej tożsamości rzymskokatolickiej. W odniesieniu do suwerenności Irlandii zaakceptował teraz zwierzchnictwo angielskie, ale zażądał, aby wicekról był przynajmniej hrabią i członkiem Tajnej Rady Anglii. Doradca Elżbiety, Sir Robert Cecil, skomentował to na marginesie dokumentu słowem „Utopia”.
Zakończenie buntu w Munster.
George Carew, angielski Lord Prezydent Munster, zdołał stłumić bunt w Munster do połowy 1601 roku. Do lata 1601 roku odbił większość głównych zamków w Munster i rozproszył siły irlandzkie. Najemnicy O’Neilla zostali wypędzeni z prowincji, a rebelia chyliła się ku upadkowi.
Koniec wojny.
Ostatecznie angielska taktyka spalonej ziemi, dobrze dowodzona armia angielska Charlesa Blounta i okrążanie miast buntowników doprowadziły do ostatecznej klęski Irlandii. O’Neill przetrwał do 30 marca 1603 roku, kiedy poddał się na dobrych warunkach Mountjoyowi, podpisując traktat z Mellifont.
Skutki konfliktu.
Irlandzcy buntownicy dostali od nowego króla Jakuba I dobre warunki do życia, co miało ostatecznie zakończyć zapał rebeliantów. O’Neill, O’Donnell i inni wodzowie Ulsteru, którzy przeżyli, otrzymali pełne ułaskawienie i zwrot swoich posiadłości. Postanowienia traktatu z Mellifont nakazywały irlandzkim lordom porzucenie irlandzkich tytułów i prywatnych armii najemnych, oraz złożenie przysięgi wierności Koronie Anglii. Angielska taktyka spalonej ziemi po czasie przyniosła klęskę głodu w Ulsterze, a w samym konflikcie zginęło 100 000 irlandzkich cywilów i żołnierzy. Wojna doprowadziła również Królestwo Anglii na skraj bankructwa.
Bibliografia.
__INDEKSUJ__

</doc>
<doc id="5387447" url="https://pl.wikipedia.org/wiki?curid=5387447" title="13 Dywizja Rakietowa">
13 Dywizja Rakietowa

13 Dywizja Rakietowa () – związek taktyczny Wojsk Rakietowych Przeznaczenia Strategicznego Związku Radzieckiego, następnie – Federacji Rosyjskiej.
Dywizja podlega 31 Armii Rakietowej z Orenburga; stacjonuje w Dombarowskij (Jasnyj), obwód Orenburg. W 2008 posiadała 41 zestawów strategicznych rakiet balistycznych R-36 Mutth/R-36M2.
&lt;br&gt; Dywizja wchodziła w skład 31 Armii Rakietowej.
W 2012 rozpoczęto przygotowania do rozpoczęcia procesu modernizacji i przezbrajania dywizji w mobilne i stacjonarne zestawy RS-24.
Struktura organizacyjna.
2011

</doc>
<doc id="5387448" url="https://pl.wikipedia.org/wiki?curid=5387448" title="Język sirenicki">
Język sirenicki

Język sirenicki (jupik sirenicki, sygnik) – wymarły język z rodziny eskimo-aleuckiej, używany w Federacji Rosyjskiej (we wsi Sireniki i okolicach na Półwyspie Czukockim). 
W 1930 r. miał ok. 30 użytkowników, w 1990 r. Nikołaj Wachtin naliczył już tylko cztery kobiety w podeszłym wieku, które posługiwały się jeszcze sirenickim. Ostatnią znaną osobą biegle mówiącą tym językiem była Vyjye (Valentina Wye), która zmarła w styczniu 1997 r.
Klasyfikacja.
Sirenicki jest przedstawicielem rodziny języków eskimo-aleuckich. Jednak jego dokładna klasyfikacja genealogiczna nie została jeszcze ustalona, ​​​​uważany jest za jeden z języków jupik. Niektórzy twierdzą, że język sirenicki jest pozostałością po trzeciej grupie języków eskimoskich, oprócz języków jupik i inuickich. Wykazuje wpływy języka czukockiego.

</doc>
<doc id="5387452" url="https://pl.wikipedia.org/wiki?curid=5387452" title="Roger Freestone">
Roger Freestone

Roger Freestone (ur. 19 sierpnia 1968 w Caerleon) – walijski piłkarz występujący na pozycji bramkarza, reprezentant kraju.
Życiorys.
Seniorską karierę rozpoczynał w Newport County w 1986 roku. W marcu 1987 roku przeszedł do Chelsea F.C.; kwota transferu wynosiła 85 000 funtów. W First Division zadebiutował 18 kwietnia w zremisowanym 1:1 spotkaniu z Queens Park Rangers. Piłkarzem Chelsea był do 1991 roku, rozgrywając łącznie 42 ligowe mecze, z czego 21 na poziomie First Division. Jako zawodnik Chelsea był wypożyczany do Swansea i Hereford United. W 1991 roku na zasadzie transferu definitywnego za kwotę 45 000 funtów przeszedł do Swansea. Ogółem w klubie rozegrał 552 ligowe mecze, zdobywając trzy gole (wszystkie z rzutów karnych). Jest rekordzistą Swansea pod względem największej liczby czystych kont w jednym sezonie (22 w sezonie 1999/2000). 23 maja 2000 roku wystąpił w reprezentacji Walii w przegranym 0:3 towarzyskim meczu z Brazylią. W 2002 roku na krótko, wraz z Nickiem Cusackiem, był trenerem Swansea. W 2004 roku został zwolniony ze Swansea, po czym przeszedł do Newport County. W 2005 roku z powodu kontuzji zakończył karierę.

</doc>
<doc id="5387456" url="https://pl.wikipedia.org/wiki?curid=5387456" title="Bujar Osmani">
Bujar Osmani

 
Bujar Osmani (ur. 11 września 1979 w Skopje) – macedoński polityk, albańskiego pochodzenia. Minister spraw zagranicznych Macedoni Północnej. 
Życiorys.
W 2004 roku ukończył studia medyczne na wydziale lekarskim w Skopje. W 2004 roku rozpoczął praktykę zawodowa w Uniwersyteckiej Klinice Chorób Chirurgicznych „św. Nauma Ohridskiego” w Skopje, oraz prowadził wykłady w średniej szkole medycznej „Dr Panche Karagazov” w Skopje. 
W latach 2006–2007 odbył w Londynie specjalizację z chirurgii hepatotoksycznej trzustki, a w 2012 roku uzyskał tytuł chirurga specjalisty. 
W latach 2008–2011 był ministrem zdrowia. W latach 2017–2020 był krajowym koordynatorem ds. alokacji pomocy zagranicznej i środków ISP, oraz wicepremierem ds. europejskich. Od 2014 roku jest doktorantem w szkole studiów doktoranckich Uniwersytetu Świętych Cyryla i Metodego w Skopju. W latach 2018–2020 był szefem delegacji krajowej i głównym negocjatorem ds. rozmów akcesyjnych z Unią Europejską.
30 sierpnia 2020 roku został ministrem spraw zagranicznych. W 2023 pełni funkcję przewodniczącego OBWE.

</doc>
<doc id="5387460" url="https://pl.wikipedia.org/wiki?curid=5387460" title="Skoki narciarskie na Zimowej Uniwersjadzie 2007">
Skoki narciarskie na Zimowej Uniwersjadzie 2007

Skoki narciarskie na Zimowej Uniwersjadzie 2007 – zawody w skokach narciarskich, które rozegrano w dniach 18–22 stycznia 2007 na skoczni Trampolino a Monte w Pragelato, w ramach Zimowej Uniwersjady 2007 w Turynie.
Była to 23. z kolei zimowa uniwersjada, na której zostały rozegrane konkursy skoków narciarskich.

</doc>
<doc id="5387465" url="https://pl.wikipedia.org/wiki?curid=5387465" title="Centrum Wyszkolenia Lotnictwa nr 1">
Centrum Wyszkolenia Lotnictwa nr 1



</doc>
<doc id="5387466" url="https://pl.wikipedia.org/wiki?curid=5387466" title="Ekstremizm antyszczepionkowy">
Ekstremizm antyszczepionkowy

Ekstremizm antyszczepionkowy – zjawisko społeczne polegające na radykalnym kontestowaniu istnienia pandemii COVID-19 i akcji szczepień. Wśród przejawów ekstremizmu antyszczepionkowego należy wymienić: kierowanie gróźb pod adresem personelu medycznego i polityków, podpalanie i dewastowanie punktów szczepień, hejt internetowy. Podobne zdarzenia występowały w różnych krajach, np. w Polsce, Kanadzie czy Niemczech. Działalność grup ekstremistycznych wiązała się także z propagowaniem teorii spiskowych. Departament Bezpieczeństwa Krajowego Stanów Zjednoczonych ostrzegał w biuletynie wywiadowczym, że grupy ekstremistyczne wykorzystują pandemię do podżegania do przestępstw, przemocy i rasizmu.

</doc>
<doc id="5387467" url="https://pl.wikipedia.org/wiki?curid=5387467" title="Grupo Imagen">
Grupo Imagen

Grupo Imagen – meksykańska firma telewizyjno-radiowa należąca do "Grupo Empresarial Ángeles", jest trzecią co do wielkości firmą telewizyjną w Meksyku zaraz za TV Azteca i Televisie. Prowadzi dwie sieci telewizyjne Imagen Televisión i Excélsior TV, wcześniej grupa była właścicielem Cadenatres (2007–2015), jest właścicielem gazety Excélsior, jednej z najstarszych w Meksyku.
Grupo Imagen wyprodukowało różne nowele we współpracy z Argos Comunicación, a także kilka własnych powieści, kilka z jej nowel zostało wyemitowanych w Europie.

</doc>
<doc id="5387472" url="https://pl.wikipedia.org/wiki?curid=5387472" title="Jerzy Wojtowicz (malarz)">
Jerzy Wojtowicz (malarz)

Jerzy Wojtowicz (ur. 25 lutego 1952 w Sanoku) – polski artysta malarz, konserwator dzieł sztuki.
Życiorys.
Urodził się 25 lutego 1952 w Sanoku. Syn Mieczysława (1917-1992, żołnierz PSZ i pracownik Autosanu) i Bronisławy z domu Szczudlik (1921–2004). W 1961 uległ nieszczęśliwemu wypadkowi, wskutek którego utracił prawą rękę. Absolwent II Liceum Ogólnokształcącego w Sanoku z 1972. Studiował na Wydziale Malarstwa Akademii Sztuk Pięknych im. Jana Matejki w Krakowie w pracowni prof. Zbigniewa Grzybowskiego i 1980 otrzymał dyplom z wyróżnieniem. W tym samym roku został też absolwentem Studium Pedagogicznego przy krakowskiej ASP w zakresie nauczania malarstwa, rysunku, kompozycji i technologii w szkołach o kierunku plastycznym. 
Od 1981 zatrudniony w Pracowni Konserwacji Zabytków Muzeum Budownictwa Ludowego w Sanoku, od 2009 kierownik tejże pracowni. W 1998 otrzymał tytuł konserwatora dzieł sztuki. Wykonywał rekonstrukcje dzieł sztuki, m.in. konserwacje polichromii w cerkwi w Komańczy, ikonostasu w cerkwi katedralnej w Lublinie, a także cerkwi w Świątkowej Małej, cerkwi w Jabłecznej. Jest także pedagogiem.
Jako artysta zajmuje się malarstwem, rysunkiem, grafiką, pisaniem ikon. Treści jego twórczości odnoszą się do Sanoka. Jego prace prezentowano na wystawach indywidualnych i zbiorowych w kraju (w Sanoku pierwsze dwie w 1979 i 1984) i za granicą (Włochy, Holandia, Słowacja, m.in. w Pradze, Wiedniu). Od 1980 uczestnik plenerów malarskich, także zagranicznych. Jego prace trafiły do zbiorów np. we Francji, Niemczech, Stanach Zjednoczonych, Belgii, Słowacji, Austrii i Watykanie. Pomysłodawca i organizator Międzynarodowych Warsztatów „Ikony Karpackie”.
Od 2000 pełnił funkcję prezesa Korporacji Literackiej w Sanoku. Został członkiem oddziału Związku Polskich Artystów Plastyków w Rzeszowie.

</doc>
<doc id="5387479" url="https://pl.wikipedia.org/wiki?curid=5387479" title="Uźlany">
Uźlany

Uźlany – dawna wieś. Tereny, na których leżała, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów wieś w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 161 osób, 43 było wyznania rzymskokatolickiego a 118 prawosławnego. Jednocześnie 43 mieszkańców zadeklarowało polską, 117 białoruską a 1 rosyjską przynależność narodową. Było tu 20 budynków mieszkalnych. W 1931 w 33 domach zamieszkiwało 200 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5387480" url="https://pl.wikipedia.org/wiki?curid=5387480" title="Luft (szachy)">
Luft (szachy)



</doc>
<doc id="5387484" url="https://pl.wikipedia.org/wiki?curid=5387484" title="Walentynowo (rejon wilejski)">
Walentynowo (rejon wilejski)

Walentynowo – dawna kolonia. Tereny, na których leżała, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie wilejskim, w gminie Dołhinów.
Powszechny Spis Ludności z 1921 roku nie podał danych dotyczących miejscowości. W 1931 w 3 domach zamieszkiwało 12 osób.
Wierni należeli do parafii rzymskokatolickiej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5387487" url="https://pl.wikipedia.org/wiki?curid=5387487" title="Pani Elżbieta">
Pani Elżbieta



</doc>
<doc id="5387489" url="https://pl.wikipedia.org/wiki?curid=5387489" title="BAO">
BAO



</doc>
<doc id="5387494" url="https://pl.wikipedia.org/wiki?curid=5387494" title="Paul Fischer">
Paul Fischer



</doc>
<doc id="5387495" url="https://pl.wikipedia.org/wiki?curid=5387495" title="Johann Fischer">
Johann Fischer



</doc>
<doc id="5387497" url="https://pl.wikipedia.org/wiki?curid=5387497" title="Wardomicze Nowe">
Wardomicze Nowe

Wardomicze Nowe – dawniej samodzielna miejscowość. Obecnie część Wardomicz na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów wieś w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 139 osób, 41 było wyznania rzymskokatolickiego a 98 prawosławnego. Jednocześnie 16 mieszkańców zadeklarowało polską, 123 białoruską przynależność narodową. Było tu 21 budynków mieszkalnych. W 1931 w 30 domach zamieszkiwało 187 osób.
Wierni należeli do parafii rzymskokatolickiej w Dołhinowie i prawosławnej w Milczy. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.

</doc>
<doc id="5387498" url="https://pl.wikipedia.org/wiki?curid=5387498" title="Archidiecezja Kurytyba">
Archidiecezja Kurytyba



</doc>
<doc id="5387499" url="https://pl.wikipedia.org/wiki?curid=5387499" title="Dora (Jaremcze)">
Dora (Jaremcze)

Dora (ukr. Дора) – dawniej samodzielna wieś, obecnie w granicach miasta Jaremcze na Ukrainie, w jego północno-wschodniej części. Rozpościera się wzdłuż ulicy Swobody, nad Prutem.
Historia.
Dora to dawniej samodzielna wieś. W II Rzeczypospolitej stanowiła gminę jednostkową "Dora" w powiecie nadwórniańskim w województwie stanisławowskim. 1 sierpnia 1934 r. w ramach reformy na podstawie ustawy scaleniowej Dora weszła w skład nowej zbiorowej gminy Jaremcze, gdzie we wrześniu 1934 wraz z Berezyną i Pereneżem utworzyła gromadę.
Po wojnie włączona w struktury ZSRR.

</doc>
<doc id="5387500" url="https://pl.wikipedia.org/wiki?curid=5387500" title="Jerzy Wojtowicz">
Jerzy Wojtowicz



</doc>
<doc id="5387502" url="https://pl.wikipedia.org/wiki?curid=5387502" title="Andrzej Nowocień">
Andrzej Nowocień



</doc>
<doc id="5387503" url="https://pl.wikipedia.org/wiki?curid=5387503" title="Jamna (Jaremcze)">
Jamna (Jaremcze)

Jamna (ukr. Ямна) – dawniej samodzielna wieś, obecnie w granicach miasta Jaremcze na Ukrainie, w jego południowo-wschodniej części. Rozpościera się wzdłuż ulicy Swobody, nad Prutem.
Historia.
Jamna to dawniej samodzielna wieś. W II Rzeczypospolitej stanowiła gminę jednostkową "Jamna" w powiecie nadwórniańskim w województwie stanisławowskim. 1 sierpnia 1934 r. w ramach reformy na podstawie ustawy scaleniowej Jamna weszła w skład nowej zbiorowej gminy Jaremcze, gdzie we wrześniu 1934 wraz z Bahrowcem 1934 utworzyła gromadę "Jamna".
Po wojnie włączona w struktury ZSRR.

</doc>
<doc id="5387504" url="https://pl.wikipedia.org/wiki?curid=5387504" title="Wardomicze">
Wardomicze

Wardomicze (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Dawniej używana nazwa – Wardomicze Stare.
Historia.
W czasach zaborów wieś w gminie Milcza, w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 202 osoby, 4 były wyznania rzymskokatolickiego, 187 prawosławnego a 11 mojżeszowego. Jednocześnie 4 mieszkańców zadeklarowało polską, 187 białoruską a 11 żydowską przynależność narodową. Było tu 40 budynków mieszkalnych. W 1931 w 39 domach zamieszkiwały 213 osoby.
Wierni należeli do parafii rzymskokatolickiej w Dołhinowie i prawosławnej w Milczy. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W okresie międzywojennym umiejscowiona była tu strażnica KOP „Wardomicze”. W 1932 roku obsada strażnicy zakwaterowana była w budynku KOP.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Do 1977 roku w sielsowiecie Micza.
Od 1991 w składzie niepodległej Białorusi.

</doc>
<doc id="5387506" url="https://pl.wikipedia.org/wiki?curid=5387506" title="Jan II Kastriota">
Jan II Kastriota

Jan II Kastriota lub Jan Kastriota (alb. "Gjon Kastrioti", wł. "Ioanne Castriota" lub "Giovanni Castriota", ur. między styczniem a czerwcem 1456, zm. 1505 lub 2 sierpnia 1514 w Canosa di Puglia) – albański książę i hrabia, syn Skanderbega i Doniki Kastrioti.
Życiorys.
Po śmierci Skanderbega w 1468 roku, dwunastoletni wówczas Jan Kastriota zwrócił się z prośbą do króla Neapolu Ferdynanda I o możliwość schronienia się wraz ze swoją matką na terenie jego królestwa. Jan Kastriota odziedziczył hrabstwa Monte Sant’Angelo i San Giovanni Rotondo, nadane w 1464 roku Skanderbegowi przez króla Neapolu za udzielenie pomocy w walce przeciwko Janowi II Andegaweńskiemu.
W 1474 roku sprzedał Republice Weneckiej zamek w Krui.
W 1481 roku wziął udział w odzyskaniu miasta Otranto, okupowanego przez Imperium Osmańskie; za co został zwolniony z płacenia podatku od lenn. W lipcu tego roku osiedlił się w Himarze, następnie dowodził wojskami buntującymi się przeciwko Imperium Osmańskiemu w celu wyzwolenia terenu Albanii. Wspierał również siły Iwanowi I Crnojević, których celem było wyzwolenie Księstwa Zety; udzielił również wsparcia greckiemu powstańcowi Krokodeilosowi Kladasowi. Antyosmańskie powstanie zakończyło się klęską, a Jan Kastriota wrócił na teren Apulii.
W 1483 roku otrzymał zadanie ufortyfikowania miasta Vieste.
2 sierpnia 1485 roku Jan Kastriota przekazał Ferdynandowi I władzę nad miastami Monte Sant’Angelo i San Giovanni Rotondo w zamian za Soleto i Galatinę; uzyskał również wypłatę w postaci 1800 dukatów rocznie.
Dnia 2 października 1495 roku uzyskał również władzę nad miastami Gagliano del Capo oraz Oria.
Życie prywatne.
Był żonaty z Jeriną Branković, córką Łazarza II Brankovicia i Heleny Paleolog. Z Jeriną miał sześcioro dzieci: Giorgia, Constantina, Federica, Alfonso, Ferrantego i Marię.

</doc>
<doc id="5387507" url="https://pl.wikipedia.org/wiki?curid=5387507" title="Jan Kastriota">
Jan Kastriota



</doc>
<doc id="5387508" url="https://pl.wikipedia.org/wiki?curid=5387508" title="Gjon Kastrioti">
Gjon Kastrioti



</doc>
<doc id="5387510" url="https://pl.wikipedia.org/wiki?curid=5387510" title="Ioanne Castriota">
Ioanne Castriota



</doc>
<doc id="5387511" url="https://pl.wikipedia.org/wiki?curid=5387511" title="Giovanni Castriota">
Giovanni Castriota



</doc>
<doc id="5387514" url="https://pl.wikipedia.org/wiki?curid=5387514" title="EIA232">
EIA232



</doc>
<doc id="5387515" url="https://pl.wikipedia.org/wiki?curid=5387515" title="Łuh (Delatyn)">
Łuh (Delatyn)

Łuh (ukr. Луг) – dawniej samodzielna wieś, obecnie w granicach osiedla Delatyn na Ukrainie, w jego zachodniej części. Rozpościera się wzdłuż ulicy Łuhowskiej, nad potokiem Przemyska.
Historia.
Łuh to dawniej samodzielna wieś. W II Rzeczypospolitej stanowiła gminę jednostkową "Łuh" w powiecie nadwórniańskim w województwie stanisławowskim. 1 sierpnia 1934 r. w ramach reformy na podstawie ustawy scaleniowej Łuh wszedł w skład nowej zbiorowej gminy Jaremcze, gdzie we wrześniu 1934 utworzył gromadę.
Pod okupacją część Łuh wszedł w skład nowej gminy Zarzecze n/Prutem.
Po wojnie włączony w struktury ZSRR.

</doc>
<doc id="5387522" url="https://pl.wikipedia.org/wiki?curid=5387522" title="Diecezja Petrolina">
Diecezja Petrolina



</doc>
<doc id="5387524" url="https://pl.wikipedia.org/wiki?curid=5387524" title="Gran Canaria Arena">
Gran Canaria Arena

Gran Canaria Arena – hala sportowo-widowiskowa w Las Palmas na wyspie Gran Canaria w regionie Wyspy Kanaryjskie, w Hiszpanii. Została otwarta w 2014 r. przez Mariano Rajoya ówczesnego premiera Hiszpanii. Jej maksymalna pojemność wynosi 11 500 widzów. Głównym użytkownikiem hali jest klub koszykarski CB Gran Canaria.
W hali odbywała się faza grupowa Mistrzostw Świata w Koszykówce Mężczyzn 2014 oraz finał Pucharu Króla Hiszpanii w koszykówce mężczyzn w 2015 roku.

</doc>
<doc id="5387526" url="https://pl.wikipedia.org/wiki?curid=5387526" title="Djamel Amani">
Djamel Amani

Djamel Amani (ar. أماني جمال; ur. 17 czerwca 1962 w Al-Bulajdzie) – algierski piłkarz grający na pozycji środkowego obrońcy. W swojej karierze rozegrał 20 meczów i strzelił 5 goli w reprezentacji Algierii.
Kariera klubowa.
Swoją karierę piłkarską Amani rozpoczął w klubie ARB Arbaâ. W sezonie 1980/1981 zadebiutował w jego barwach w drugiej lidze algierskiej. W 1983 roku przeszedł do pierwszoligowego CM Belcourt. Z kolei w latach 1987-1989 był zawodnikiem USK Algier, z którym w sezonie 1987/1988 zdobył Puchar Algierii.
W 1989 roku Amani przeszedł do belgijskiego Royalu Antwerp FC. Nie rozegrał w nim żadnego meczu i na początku 1990 roku odszedł do tureckiego Aydınsporu. W sezonie 1989/1990 awansował z nim z drugiej do pierwszej ligi tureckiej. W Aydınsporze grał do 1994. W sezonie 1994/1995 był piłkarzem CR Belouizdad, z którym zdobył Puchar Algierii i w którym zakończył karierę.
Kariera reprezentacyjna.
W reprezentacji Algierii Amani zadebiutował 11 grudnia 1986 roku w wygranym 2:1 towarzyskim meczu z Wybrzeżem Kości Słoniowej, rozegranym w Algierze. W 1990 roku został powołany do kadry na Puchar Narodów Afryki 1990. Rozegrał na nim pięć meczów: grupowe z Nigerią (5:1, strzelił gola), z Wybrzeżem Kości Słoniowej (3:0) i z Egiptem (2:1, strzelił gola), półfinałowy z Senegalem (2:1, strzelił gola) oraz finałowy z Nigerią (1:0). Z Algierią wywalczył mistrzostwo Afryki oraz został wybrany do Najlepszej Jedenastki tego turnieju. Od 1986 do 1990 roku rozegrał w kadrze narodowej 20 meczów i strzelił 5 bramek.

</doc>
<doc id="5387527" url="https://pl.wikipedia.org/wiki?curid=5387527" title="Reginei José Modolo">
Reginei José Modolo

Reginei José Modolo (ur. 7 stycznia 1975 w Braganey) – brazylijski duchowny katolicki, biskup pomocniczy Kurytyby od 2023.
Życiorys.
Święcenia kapłańskie przyjął 8 lipca 2000 i został inkardynowany do archidiecezji Cascavel. Pracował głównie jako duszpasterz parafialny. W latach 2008–2013 był także ekonomem archidiecezjalnym, w latach 2016–2022 wikariuszem generalnym archidiecezji, a w 2021 jej tymczasowym administratorem.
7 grudnia 2022 papież Franciszek mianował go biskupem pomocniczym archidiecezji Kurytyby oraz biskupem tytularnym "Macriana in Mauretania". Sakry udzielił mu 5 marca 2023 arcybiskup Adelar Baruffi.

</doc>
<doc id="5387528" url="https://pl.wikipedia.org/wiki?curid=5387528" title="Aktywne zakłócenia radioelektroniczne">
Aktywne zakłócenia radioelektroniczne



</doc>
<doc id="5387531" url="https://pl.wikipedia.org/wiki?curid=5387531" title="Przeciwdziałanie radioelektroniczne">
Przeciwdziałanie radioelektroniczne



</doc>
<doc id="5387534" url="https://pl.wikipedia.org/wiki?curid=5387534" title="Jesús Omar Alemán Chávez">
Jesús Omar Alemán Chávez

Jesús Omar Alemán Chávez (ur. 1 lipca 1970 w Ciudad Cuauhtémoc) – meksykański duchowny rzymskokatolicki, biskup Cuauhtémoc-Madera od 2023.
Życiorys.
Prezbiterat.
Święcenia kapłańskie otrzymał 7 października 1997 i został inkardynowany do diecezji Tarahumara. Pracował głównie jako duszpasterz parafialny, był także m.in. wychowawcą w niższym seminarium, wikariuszem generalnym diecezji oraz szefem kurialnej komisji katechetycznej.
Episkopat.
7 grudnia 2022 papież Franciszek mianował go biskupem diecezjalnym Cuauhtémoc-Madera. Sakry udzielił mu 4 marca 2023 nuncjusz apostolski w Meksyku – arcybiskup Joseph Spiteri.

</doc>
<doc id="5387537" url="https://pl.wikipedia.org/wiki?curid=5387537" title="Przestrzeń Eilenberga-MacLane’a">
Przestrzeń Eilenberga-MacLane’a

W matematyce, dokładniej w topologii algebraicznej przestrzenią Eilenberga-MacLane’a (typu formula_1) nazywamy każdą łukowo spójną przestrzeń topologiczną mającą tylko jedną nietrywialną, izomorficzną z formula_2 grupę homotopii wymiaru formula_3.

</doc>
<doc id="5387539" url="https://pl.wikipedia.org/wiki?curid=5387539" title="Arnaut Groeneveld">
Arnaut Groeneveld



</doc>
<doc id="5387541" url="https://pl.wikipedia.org/wiki?curid=5387541" title="Andrzej Dorawa">
Andrzej Dorawa

Andrzej Dorawa – polski puzonista, zaś w późniejszych latach organista i stroiciel fortepianów. 
Kariera muzyczna.
W latach 1962-1965 należał do czołówki najlepszych puzonistów w kraju. Zaczynał w klubie Żak w Gdańsku, w Tralabomba Jazz Bandzie, występującym także pod szyldem Dixieland Sextet. Następnie grał w Big Bandzie Jana Tomaszewskiego, a na początku lat 60. związał się z zespołem Flamingo, po czym przeniósł się do Warszawy, gdzie grał w formacjach: Ragtime Jazz Band, Warszawscy Stompersi ì Old Timers. Później występował w zespole Czesława Niemena Akwarele (1967), a następnie w Bizonach pod kier. Zbigniewa Bizonia (1968). 
Pod koniec lat 60. wyemigrował za granicę i obecnie mieszka na Florydzie. Jako organista prowadził tam własne trio jazzowe i zajmował się strojeniem fortepianów.

</doc>
<doc id="5387547" url="https://pl.wikipedia.org/wiki?curid=5387547" title="105 Dywizja Lotnictwa">
105 Dywizja Lotnictwa



</doc>
<doc id="5387549" url="https://pl.wikipedia.org/wiki?curid=5387549" title="Kadziszki">
Kadziszki

Kadziszki (, "Kadziszki"; , "Kadiszki") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
W XIX i w początkach XX w. zaścianek położony w Rosji, w guberni wileńskiej, w powiecie lidzkim, w gminie Myto.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. W 1921 zaścianek liczył 13 mieszkańców, zamieszkałych w 2 budynkach, wyłącznie Polaków wyznania rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5387550" url="https://pl.wikipedia.org/wiki?curid=5387550" title="Kasiłowce">
Kasiłowce

Kasiłowce (, "Kasiłaucy"; , "Kasiłowcy") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. W 1921 miejscowość liczyła 122 mieszkańców, zamieszkałych w 23 budynkach, wyłącznie Białorusinów wyznania prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5387551" url="https://pl.wikipedia.org/wiki?curid=5387551" title="Finał Grand Prix w łyżwiarstwie figurowym 2022/2023">
Finał Grand Prix w łyżwiarstwie figurowym 2022/2023

Finał Grand Prix w łyżwiarstwie figurowym 2022/2023 – siódme, a zarazem ostatnie w kolejności zawody łyżwiarstwa figurowego z cyklu Grand Prix 2022/2023. Zawody odbywały się równolegle z Finałem Junior Grand Prix w łyżwiarstwie figurowym 2022/2023, czyli siódmymi zawodami podsumowującymi cykl Junior Grand Prix 2022/2023. Zawody rozgrywano od 8 do 11 grudnia 2022 roku w hali Palavela w Turynie.

</doc>
<doc id="5387552" url="https://pl.wikipedia.org/wiki?curid=5387552" title="Kosowszczyzna (obwód grodzieński)">
Kosowszczyzna (obwód grodzieński)

Kosowszczyzna (, "Kosauszczyna"; , "Kosowszczina") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
Dawniej zaścianek. W dwudziestoleciu międzywojennym leżał w Polsce, w województwie nowogródzkim, w powiecie lidzkim, w gminie Myto/Wawiórka. W 1921 miejscowość liczyła 18 mieszkańców, zamieszkałych w 2 budynkach, wyłącznie Polaków wyznania rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5387554" url="https://pl.wikipedia.org/wiki?curid=5387554" title="Krasnowce (obwód grodzieński)">
Krasnowce (obwód grodzieński)

Krasnowce (, "Krasnoucy"; , "Krasnowcy") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Wawerka/Myto.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. W 1921 wieś liczyła 285 mieszkańców, zamieszkałych w 59 budynkach, wyłącznie Polaków. 283 mieszkańców było wyznania rzymskokatolickiego i 2 prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5387555" url="https://pl.wikipedia.org/wiki?curid=5387555" title="Piotr Nadolski">
Piotr Nadolski

Gerard Piotr Nadolski (ur. 1941 w Gdyni) – polski trębacz, pianista, akordeonista, multiinstrumentalista. 
Życiorys.
Studiował w Państwowej Wyższej Szkole Muzycznej w Gdańsku. W 1967 roku grał w zespole Akwarele Czesława Niemena. W 1968 roku zdobył nagrodę indywidualną na festiwalu Jazz nad Odrą we Wrocławiu. Kojarzony jest przede wszystkim z formacją Rama 111 (od 1971), lecz współpracował również z zespołami: Trio i Swingtet Edwarda Rykaczewskiego, Albatros, Flamingo, North Coast Combo Jazz Players, Orkiestrą Rafała Kidonia, Big Bandem Jana Tomaszewskiego, Detko Bandem Jerzego Detko, Big Bandem Wszystkich Mórz i grupą Mietek Blues Band, a także z solistami, tj.: Leszek Dranicki i Alicja Kubica. W 2019 roku na festiwalu Sopot Molo Jazz Festival wystąpił z pierwszym własnym zespołem pod nazwą GPN Septet. Brał też udział w projekcie "Przyjaciele grają Hajduna" (2009).

</doc>
<doc id="5387558" url="https://pl.wikipedia.org/wiki?curid=5387558" title="Karl Weierstrass">
Karl Weierstrass



</doc>
<doc id="5387564" url="https://pl.wikipedia.org/wiki?curid=5387564" title="Ryszard Podgórski">
Ryszard Podgórski

Ryszard Podgórski (ur. 1943) – polski trębacz jazzowy, wykonujący także inne gatunki muzyki rozrywkowej.
Życiorys.
Studiował w Państwowej Wyższej Szkole Muzycznej w Sopocie. W latach 1958-1967 grał w nagrodzonym na wrocławskim festiwalu Jazz nad Odrą zespole Flamingo. Ponadto równolegle grywał w Big Bandzie Jana Tomaszewskiego, zaś w latach 1967-1969 był członkiem grupy Czesława Niemena Akwarele, z którą nagrał dwa longplaye. 
Tuż przed wybuchem stanu wojennego wyjechał do Szwecji, gdzie do dziś mieszka. Przez wiele lat był przedstawicielem handlowym firmy Yamaha na Skandynawię, ponadto grywał z lokalnymi formacjami spod znaku jazzu tradycyjnego (m.in. Peoria Jazzband, Carnegie Jazzband i Sir Bourbon Dixieland Band), z którymi wystąpił m.in. na Sopot Molo Jazz Festival oraz na festiwalu Złota Tarka w Iławie.

</doc>
<doc id="5387565" url="https://pl.wikipedia.org/wiki?curid=5387565" title="Dariusz Lis">
Dariusz Lis

Dariusz Lis (ur. 29 października 1962 w Braniewie) – nauczyciel języka polskiego, poeta i prozaik. 
Życiorys.
Urodził się w Braniewie. Ukończył polonistykę na Wydziale Humanistycznym w Wyższej Szkole Pedagogicznej w Olsztynie. Podczas studiów debiutował utworami publikowanymi w Almanachu WSP „W drodze na Parnas”. W 1987 wydał zbiór wierszy zatytułowany „We wsi R”. Po ukończeniu studiów przez 7 lat, od 1988 do 1995 roku, pracował jako nauczyciel języka polskiego w małej szkole na wsi niedaleko Jezioran. Jego kolejne książki to „Obiema dłońmi niosę do ust” (1990), „Zwierzęta z domu pod kasztanowcem” (książka dla dzieci, 1993). W 1997 roku opublikował tom liryków „Przegląd rzeczy używanych”, w 1999 roku pierwszy tom książki dla dzieci „Przyjaciele i wrogowie”, w 2000 drugi jej tom. W 2003 wydał zbiór opowiadań „W pajęczynie granic”, dedykowany dla starszych czytelników, w 2010 powieść „No i mam za swoje”, w 2015 wspomnienia z czasów studenckich „D.S.2 czyli życie w komunie”. Jego ostatnia powieść to “Wystarczy chcieć” wydana w 2021 roku.
Jest laureatem licznych konkursów poetyckich i prozatorskich regionalnych i ogólnopolskich, został też wyróżniony Odznaką Honorową Za Zasługi dla Województwa Warmińsko-Mazurskiego.
Od wielu lat mieszka i pracuje jako polonista w Braniewie. Od 2021 jest dyrektorem Zespołu Szkół Budowlanych w Braniewie.
Linki zewnętrzne.
Dariusz Lis w Leksykonie kultury Warmii i Mazur

</doc>
<doc id="5387571" url="https://pl.wikipedia.org/wiki?curid=5387571" title="Mycobilimbia">
Mycobilimbia



</doc>
<doc id="5387573" url="https://pl.wikipedia.org/wiki?curid=5387573" title="Massjukiella">
Massjukiella



</doc>
<doc id="5387578" url="https://pl.wikipedia.org/wiki?curid=5387578" title="Piotr Roniewicz">
Piotr Roniewicz

Piotr Roniewicz (zm. 16 października 2019) – polski geolog, prof. dr hab.
Życiorys.
W 1959 ukończył studia geologiczne na Uniwersytecie Warszawskim. W 1982 uzyskał tytuł profesora nauk przyrodniczych. Został zatrudniony w Instytucie Geologii Podstawowej na Wydziale Geologii Uniwersytetu Warszawskiego, oraz na Wydziale Ochrony Środowiska Wyższej Szkole Humanistycznej im. Aleksandra Gieysztora w Pułtusku.

</doc>
<doc id="5387579" url="https://pl.wikipedia.org/wiki?curid=5387579" title="Bryophagus">
Bryophagus



</doc>
<doc id="5387580" url="https://pl.wikipedia.org/wiki?curid=5387580" title="Wtyk kopytczak">
Wtyk kopytczak

Wtyk kopytczak ("Spathocera laticornis") – gatunek pluskwiaka z podrzędu różnoskrzydłych i rodziny wtykowatych. Zamieszkuje zachodnią część Eurazji.
Taksonomia.
Gatunek ten opisany został po raz pierwszy w 1829 roku przez Samuela Petera Schillinga pod nazwą "Coreus laticornis". Jako miejsce typowe wskazano wrocławskie Swojczyce. W 1833 roku niezależnie opisał go François-Louis Laporte pod nazwą "Atractus cinereus", umieszczając go w monotypowym rodzaju "Atractus". W 1860 roku Johann Philipp Emil Friedrich Stein zmienił nazwę tego rodzaju na "Spathocera".
Morfologia.
Pluskwiak o ciele długości od 5,8 do 7 mm. Ubarwienie może mieć żółtobrązowe, brązowe, szarobrązowe lub rudobrązowe, przy czym spód ciała jest jaśniejszy niż wierzch. Głowa ma na przedzie kilka kolców. Nadustek jest wyciągnięty przed nasadę czułków i zaopatrzony w małe kolce. Czułki są krótsze od połowy długości ciała, zbudowane z czterech członów, z których pierwszy jest trójgraniasty i koloru ciała, drugi tak długi jak pierwszy, ale wyraźnie węższy, zwykle jaśniejszy, trzeci półtora raza dłuższy niż poprzedni, ku szczytowi wyraźnie rozszerzony i spłaszczony, w odsiebnych ¾ koloru ciemnobrązowego lub czarnego, a czwarty kroplowaty i słabo spłaszczony. Przedplecze jest dłuższe niż szerokie, o przednich kątach lekko ku przodowi wyciągniętych i zaostrzonych, tylnych kątach zaokrąglonych, a tylnej krawędzi wykrojonej przy tarczce. Na powierzchni przedplecza biegną trzy żeberka, z których środkowe wykształcone jest słabiej. Zarys tarczki jest trójkątno-sercowaty. Na jej powierzchni znajduje się para ciemnych wcisków oddzielonych niskim żeberkiem. Zwężające się ku tyłowi półpokrywy zwykle nie wykraczają poza odwłok. Listewka brzeżna odwłoka ma szerokość mniej więcej równą podstawie tarczki.
Ekologia i występowanie.
Owad ten zasiedla stanowiska suche i nasłonecznione o podłożu piaszczystym lub gliniastym; częsty jest w lasach sosnowych. Zarówno larwy jak i postacie dorosłe są fitofagami ssącymi soki z liści i nasion roślin. Żerują na bylicy polnej, dziewannach, jasieńcu piaskowym, rdestach, szczawiach, wrzosie zwyczajnym i wrzoścach. Osobniki aktywne spotyka się od marca do listopada. Stadium zimującym są postacie dorosłe.
Gatunek palearktyczny. W Europie znany jest z Francji, Niemiec, Szwajcarii, Austrii, Włoch, Estonii, Łotwy, Litwy, Polski, Czech, Słowacji, Węgier, Białorusi, Ukrainy, Mołdawii, Rumunii, Bułgarii, Słowenii, Chorwacji, Bośni i Hercegowiny, Czarnogóry, Serbii, Albanii, Macedonii Północnej, Grecji oraz europejskiej części Rosji. W Azji notowany jest z Turcji, Azerbejdżanu i Kazachstanu.
Na „Czerwonej liście gatunków zagrożonych Republiki Czeskiej” umieszczony jest jako gatunek krytycznie zagrożony wymarciem (CR).

</doc>
<doc id="5387581" url="https://pl.wikipedia.org/wiki?curid=5387581" title="Coreus laticornis">
Coreus laticornis



</doc>
<doc id="5387582" url="https://pl.wikipedia.org/wiki?curid=5387582" title="Atractus cinereus">
Atractus cinereus



</doc>
<doc id="5387583" url="https://pl.wikipedia.org/wiki?curid=5387583" title="Spathocera laticornis">
Spathocera laticornis



</doc>
<doc id="5387584" url="https://pl.wikipedia.org/wiki?curid=5387584" title="Andrzej Szymacha">
Andrzej Szymacha

Andrzej Szymacha (zm. 31 października 2019) – polski fizyk, prof. dr hab.
Życiorys.
Obronił pracę doktorską, następnie uzyskał stopień doktora habilitowanego. 14 stycznia 1992 uzyskał tytuł profesora nauk fizycznych. Został zatrudniony na stanowisku profesora zwyczajnego w Instytucie Fizyki Teoretycznej na Wydziale Fizyki Uniwersytetu Warszawskiego.

</doc>
<doc id="5387585" url="https://pl.wikipedia.org/wiki?curid=5387585" title="Jingle Bell Rock">
Jingle Bell Rock

Jingle Bell Rock – bożonarodzeniowa piosenka amerykańskiego wokalisty Bobby’iego Helmsa nagrana w 29 października 1957 roku. Utwór napisany przez Joe Beala i Jima Boothe. Piosenka została wydana na całym świecie 24 listopada 2014 roku za pośrednictwem iTunes Store i znalazła się na japońskiej ekskluzywnej reedycji EP-ki Christmas Kisses.
Brenda Lee nagrała swoją wersją piosenki świątecznej „Jingle Bell Rock” w 1964 roku oraz duet Chubby Checker i Bobby Rydell w 1961 roku.
Teledysk.
Świąteczna piosenka „Jingle Bell Rock” była wykonywana przez wielu artystów, ale najbardziej znana jest pierwsza wersja Helmsa z 1957 roku, wyprodukowana przez Paula Cohena a zaaranżowana przez Cliffa Parmana. Tytuł piosenki i niektóre z jej tekstów są rozszerzeniem starego świątecznego standardu „Jingle Bells”. Zawiera krótkie odniesienia do innych popularnych piosenek z lat pięćdziesiątych, takich jak „Rock Around the Clock” czy „Jingle hop”. Na gitarze elektrycznej gra Hank Garland, grając pierwsze nuty refrenu „Jingle Bells”. Wraz z Helmsem dośpiewuje Anita Kerr.
Oryginalna wersja Helmsa była nagrywana w przedsiębiorstwie fonograficznym Decca 9-30513 w październiku 1957 roku, została ponownie nagrana przez niego na Kapp K-719 w 1965 i ponownie w 1967 na Little Darlin’ LD-0038. W 1970 roku Helms nagrał cały album zatytułowany Jingle Bell Rock na Certron C-7013, wydając utwór tytułowy na Certron C-10021, z okładką ze zdjęciem. Ponownie nagrał piosenkę dla Gusto Records, która została następnie wydana przez ich wytwórnię „Power Pak”. W kolejnym ponownym nagraniu Helms wydał wersję na Ashley AS-4200. W 1983 roku Helms wydał swoje ostatnie nagranie „Jingle Bell Rock” na płycie gramofonicznej Black Rose 82713.
Oryginalna wersja Helmsa znalazła się na 13. miejscu listy przebojów Billboard’s Most Played C&amp;W by Jockeys. Trafiła również piosenka na liście przebojów Billboard Best Sellers in Stores, osiągając 6. miejsce. Natomiast 11. miejsce na liście Top 60 magazynu Cashbox w tygodniu kończącym się 11 stycznia 1958 roku.

</doc>
<doc id="5387594" url="https://pl.wikipedia.org/wiki?curid=5387594" title="Carl Eduard Cramer">
Carl Eduard Cramer

Carl Eduard Cramer (ur. 4 marca 1831 w Zurychu, zm. 24 listopada 1901 tamże) – szwajcarski botanik i mykolog.
Studiował na Uniwersytecie w Zurychu i Fryburgu, gdzie w 1855 r. uzyskał stopień doktora. W 1857 r. został wykładowcą, a później profesorem botaniki (1861–1901) w Eidgenössische Technische Hochschule (Politechnika Federalna) w Zurychu. W latach 1880–1883 prowadził także zajęcia na Uniwersytecie w Zurychu i był dyrektorem jego ogrodu botanicznego od 1882 do 1893 roku. Specjalnością Cramera była fizjologia, genealogia i wzrost komórek roślinnych. Prowadził szeroko zakrojone badania w dziedzinie bakteriologii, teratologii roślin i roślin zarodnikowych. Był autorem wielu dzieł botanicznych, w tym 4-tomowego „Pflanzenphysiologische Untersuchungen” wydanego w latach 1855–1858, którego współautorem był Carl von Nägeli.
W nazwach naukowych opisanych przez niego taksonów dodawany jest skrót jego nazwiska C.E.Cramer.

</doc>
<doc id="5387595" url="https://pl.wikipedia.org/wiki?curid=5387595" title="Krystyna Łączyńska">
Krystyna Łączyńska

Krystyna Łączyńska – polska producentka filmowa.
Kariera.
Krystyna Łączyńska byłą producentką filmów dokumentalnych, spektakli telewizyjnych oraz seriali. Od 2000 roku współpracuje z Telewizją Polską. W latach 2003–2004 była odpowiedzialna za produkcję serialu TVP "Rodzinka", reżyserowanego przez Annę Hałasińską. W latach 2018–2020 odpowiadała za produkcję serialu telewizyjnego TVP "Korona królów" (od odcinka 85. jako kierownik produkcji). W latach 2019–2022 kierowała produkcją serialu TVP "Stulecie winnych" (odcinki 1–26).
W 2003 roku Łączyńska była producentką Festiwalu Sopockiego, zaś w latach 2004 oraz 2011 Festiwalu Opolskiego.

</doc>
<doc id="5387598" url="https://pl.wikipedia.org/wiki?curid=5387598" title="Rajd Mille Miglia 1961">
Rajd Mille Miglia 1961

Rajd Mille Miglia 1961 (3. Mille Miglia) – 3 edycja rajdu samochodowego Rajd Mille Miglia rozgrywanego we Włoszech. Rozgrywany był od 27 do 28 maja 1961 roku. Była to czwarta runda Rajdowych Mistrzostw Europy w roku 1961.

</doc>
<doc id="5387601" url="https://pl.wikipedia.org/wiki?curid=5387601" title="Mycoscience">
Mycoscience

Mycoscience – recenzowane czasopismo mykologiczne publikujące artykuły z zakresu wszystkich podstawowych i stosowanych badań nad grzybami, w tym porostami, drożdżami, lęgniowcami i śluzowcami. Jest to oficjalne czasopismo Japońskiego Towarzystwa Mykologicznego (Mycological Society of Japan). Publikowane w nim są artykuły o grzybach w takich zakresach jak: systematyka (taksonomia metodami tradycyjnymi i systematyka metodami molekularnymi), ewolucja, filogeneza, morfologia, ekologia, fizjologia, biochemia, genetyka i biologia molekularna, rolnictwo, medycyna, zastosowania przemysłowe, patologia (ludzi, zwierząt i roślin), farmaceutyki, przetwórstwo żywności i inne biotechnologie.
Czasopismo „Mycoscience” zostało założone w 1956 roku. W latach 1956–1993 miało tytuł „Transactions of the Mycological Society of Japan”, a od 1994 r. zmieniło tytuł na „Mycoscience”. Jest to dwumiesięcznik. Artykuły publikowane są w języku angielskim.
„Mycoscience” jest wymieniona w Web of Science i w 2019 r. miała współczynnik wpływu: 1,172.

</doc>
<doc id="5387609" url="https://pl.wikipedia.org/wiki?curid=5387609" title="Pościg (film 1953)">
Pościg (film 1953)

Pościg – polski film sensacyjny z 1953 roku w reżyserii Stanisława Urbanowicza.
Zdjęcia do filmu kręcono w Łącku, w tamtejszym Państwowym Gospodarstwie Rolnym – Państwowym Stadzie Ogierów Łąck.
Fabuła.
Akacja filmu toczy się w fikcyjne wsi Regle, w której wznawia działalność tamtejsza stadnina. Jednocześnie pojawia się w niej tajemniczy motocyklista - dywersant, rozsiewający pogłoski o rzekomej nosaciźnie, panującej wśród zwierząt. Plotka ta wywołuje początkowo panikę we wsi, którą jednak udaje się opanować. Wówczas w samej stadninie zaczynają chorować konie. Podejrzenie pada początkowo na weterynarkę Bronkę Kaliszankę. Ta, we współpracy z funkcjonariuszami Urzędu Bezpieczeństwa, prowadzi śledztwo, odkrywając że jeden z pracowników stadniny ma fałszywe dokumenty i wraz z grupą sabotażystów chce doprowadzić do zamknięcia placówki. Dochodzi do rozprawy z dywersantami.

</doc>
<doc id="5387612" url="https://pl.wikipedia.org/wiki?curid=5387612" title="MA Hussein Dey">
MA Hussein Dey



</doc>
<doc id="5387619" url="https://pl.wikipedia.org/wiki?curid=5387619" title="Podregion Kaustisen">
Podregion Kaustisen



</doc>
<doc id="5387620" url="https://pl.wikipedia.org/wiki?curid=5387620" title="Mourad Rahmouni">
Mourad Rahmouni

Mourad Rahmouni (ar. مراد رحموني; ur. 3 grudnia 1963 w Sidi Aïch) – algierski piłkarz grający na pozycji prawego obrońcy. W swojej karierze rozegrał 20 meczów w reprezentacji Algierii.
Kariera klubowa.
Swoją karierę piłkarską Rahmouni rozpoczął w klubie JS Kabylie. W sezonie 1984/1985 zadebiutował w jego barwach w pierwszej lidze algierskiej i grał w nim niemal przez całą swoją karierę, czyli do końca sezonu 1998/1999. W sezonie 1992/1993 był piłkarzem JS Bordj Menaïel. Wraz z JS Kabylie wywalczył pięć tytułów mistrza Algierii w sezonach 1984/1985, 1985/1986, 1988/1989, 1989/1990 i 1994/1995, dwa wicemistrzostwa w sezonach 1987/1988 i 1997/1998 oraz trzy Puchary Algierii w sezonach 1985/1986, 1991/1992 i 1993/1994. W 1990 roku zdobył Puchar Mistrzów.
Kariera reprezentacyjna.
W reprezentacji Algierii Rahmouni zadebiutował 29 października 1988 roku w zremisowanym 1:1 towarzyskim meczu z Angolą, rozegranym w Mu’askarze. W 1992 roku został powołany do kadry na Puchar Narodów Afryki 1992. Rozegrał na nim dwa mecze: grupowe z Wybrzeżem Kości Słoniowej (0:3) i z Kongiem (1:1). Od 1988 do 1992 roku rozegrał w kadrze narodowej 20 meczów.

</doc>
<doc id="5387621" url="https://pl.wikipedia.org/wiki?curid=5387621" title="I liga macedońska w piłce siatkowej mężczyzn (2022/2023)">
I liga macedońska w piłce siatkowej mężczyzn (2022/2023)

I liga macedońska w piłce siatkowej mężczyzn 2022/2023 (mac. "Прва македонска одбојкарска лига мажи 2022/2023", "Prwa makedonska odbojkarska liga mażi 2022/2023" albo "Прва Државна лига во одбојка мажи 2022/2023", "Prwa Drżawna liga wo odbojka mażi 2022/2023") – 31. sezon mistrzostw Macedonii w piłce siatkowej zorganizowany przez Macedoński Związek Piłki Siatkowej ("Одбојкарска федерација на Македонија", ОФМ). Zainaugurowany został 15 października 2022 roku.
W I lidze macedońskiej w sezonie 2022/2023 uczestniczyło 11 drużyn. W porównaniu do poprzedniego sezonu w rozgrywkach nie brały udziału kluby , oraz , natomiast dołączyły kluby , oraz . Rozgrywki składały się z fazy zasadniczej, drugiej fazy oraz fazy play-off. W ramach fazy play-off rozegrane zostały półfinały i finały.
System rozgrywek.
Rozgrywki I ligi macedońskiej w sezonie 2022/2023 składały się z fazy zasadniczej, drugiej fazy i fazy play-off.
Faza zasadnicza.
W fazie zasadniczej 11 drużyn rozegrało ze sobą po jednym spotkaniu. Terminarz ustalony został na podstawie losowania, które decydowało o tym, ile meczów poszczególne zespoły rozegrało u siebie i na wyjeździe. Sześć najlepszych drużyn trafiło do grupy 1-6 drugiej fazy, natomiast pozostałe – do grupy 7-11.
Druga faza.
Grupa 1-6
W grupie 1-6 drugiej fazy drużyny rozegrały ze sobą po dwa spotkania systemem kołowym (każdy z każdym – mecz u siebie i rewanż na wyjeździe). Do tabeli wliczone zostały wszystkie mecze rozegrane w fazie zasadniczej. Cztery najlepsze zespoły awansowały do fazy play-off. Pozostałe natomiast zakończyły rozgrywki odpowiednio na 5. i 6. miejscu.
Grupa 7-11
W grupie 7-11 drugiej fazy drużyny rozegrały ze sobą po dwa spotkania systemem kołowym (każdy z każdym – mecz u siebie i rewanż na wyjeździe). Do tabeli wliczone zostały wszystkie mecze rozegrane w fazie zasadniczej. Na podstawie miejsca uzyskanego w tabeli drużyny sklasyfikowane zostały odpowiednio na miejscach 7-11.
Faza play-off.
Półfinały
Półfinałowe pary utworzone zostały na podstawie miejsc zajętych przez poszczególne drużyny w drugiej fazie według klucza: 1-4; 2-3. Rywalizacja toczyła się do dwóch zwycięstw ze zmianą gospodarza po każdym meczu. Gospodarzami pierwszych spotkań były zespoły, które w drugiej fazie zajęły wyższe miejsce.
Finały
O tytuł mistrzowski grali zwycięzcy w parach półfinałowych. Rywalizacja toczyła się do trzech zwycięstw ze zmianą gospodarza po każdym meczu. Gospodarzem pierwszego spotkania był zespół, który w drugiej fazie zajął wyższe miejsce.
Drużyny uczestniczące.
W I lidze macedońskiej w sezonie 2022/2023 uczestniczyło 11 drużyn. W porównaniu do poprzedniego sezonu w rozgrywkach nie brały udziału kluby , oraz , natomiast dołączyły kluby , oraz .
Klub Libero od drugiej fazy występował pod nazwą .

</doc>
<doc id="5387625" url="https://pl.wikipedia.org/wiki?curid=5387625" title="Witold Wnuk">
Witold Wnuk



</doc>
<doc id="5387628" url="https://pl.wikipedia.org/wiki?curid=5387628" title="Piotr Kusznieruk">
Piotr Kusznieruk

Piotr Kusznieruk (ur. 25 lipca 1970) – polski naukowiec, wydawca prasy i działacz polityczny, rektor Mazowieckiej Uczelni Medycznej.
Biogram.
Jest absolwentem Politechniki Białostockiej na kierunku automatyka i robotyka. Ukończył studia podyplomowe na Uniwersytecie Chicagowskim dla kadry zarządzającej w obszarze administracji. W 2001 studia MBA na Uniwersytecie Erazma w Rotterdamie. Do 2006 pracował w białostockim oddziale TVP jako kierownik realizacji i produkcji. Później przeszedł do centrali TVP w Warszawie.
Ukończył doktorat na kierunku prawa na Uniwersytecie Jana Kochanowskiego w Kielcach. Tytuł jego pracy dyplomowej to "Autonomia uczelni wyższych w świetle prawa Unii Europejskiej oraz praktyki wybranych państw członkowskich". Od 2013 jest wydawcą „Dziennika Trybuna” – polskiego dziennika o profilu lewicowym będącego kontynuacją zawieszonej w grudniu 2009 „Trybuny”. Piastował stanowisko kanclerza w Wyższej Szkole Handlu i Finansów Międzynarodowych im. Fryderyka Skarbka w Warszawie. Od 2022 piastuje stanowisko rektora Mazowieckiej Uczelni Medycznej w Warszawie. Uczestniczy w licznych konferencjach naukowych, specjalizuje się w kwestiach innowacji w naukach medycznych.
Działalność polityczna.
Od 1999 jest członkiem partii Sojusz Lewicy Demokratycznej (obecnie Nowa Lewica). Działalność zaczął jako pierwszy przewodniczący podlaskiej młodzieżówki lewicowej Stowarzyszenia Młodej Lewicy Demokratycznej. Od kwietnia 2017 przewodzi wojewódzkim strukturom Nowej Lewicy na Podlasiu. Zasiada w Radzie Krajowej partii.
W 2001 kandydował do Sejmu z 27 miejsca koalicyjnej listy SLD-Unia Pracy. Otrzymał wówczas 681 głosów. W 2019 ponownie kandydował w wyborach do Sejmu, tym razem z drugiego miejsca listy Lewicy. Otrzymał 8 293 głosy.

</doc>
<doc id="5387630" url="https://pl.wikipedia.org/wiki?curid=5387630" title="Mitrulaceae">
Mitrulaceae



</doc>
<doc id="5387632" url="https://pl.wikipedia.org/wiki?curid=5387632" title="Pełnomocnik Rządu do Spraw Realizacji Restrukturyzacji Górnictwa Węgla Kamiennego">
Pełnomocnik Rządu do Spraw Realizacji Restrukturyzacji Górnictwa Węgla Kamiennego

Pełnomocnik Rządu do Spraw Realizacji Restrukturyzacji Górnictwa Węgla Kamiennego – jednostka organizacyjna Ministerstwa Przemysłu i Handlu istniejąca w latach 1996–1998, powołana w celu zapewnienia realizacji programu rządowego w zakresie węgla kamiennego oraz zapewnienia współdziałania administracji rządowej z władzami samorządu terytorialnego.
Powołanie Pełnomocnika.
Na podstawie rozporządzenia Rady Ministrów z 1996 r. w sprawie ustanowienia Pełnomocnika Rządu do Spraw Realizacji Restrukturyzacji Górnictwa Węgla Kamiennego powołano Pełnomocnika. Ustanowienie pełnomocnika pozostawało w ścisłym związku z ustawą z 1985 r. o zmianach w organizacji oraz zakresie działania niektórych naczelnych i centralnych organów administracji państwowej.
Pełnomocnik działał w strukturze organizacyjnej Ministerstwa Przemysłu i Handlu i podlegał Prezesowi Rady Ministrów.
Zadania Pełnomocnika.
Do zadań Pełnomocnika należało:
Obowiązki Pełnomocnika.
Pełnomocnik w uzgodnieniu z Ministrem Przemysłu i Handlu, zobowiązany był przedstawiać informacje o realizacji swoich zadań:
Rozstrzygnięcia podejmowane przez ministrów reprezentujących Skarb Państwa w spółkach prawa handlowego, utworzonych w przemyśle węgla kamiennego lub jego otoczeniu, podlegały opiniowaniu przez Pełnomocnika.
Pełnomocnik wykonywał swoje zadania przy pomocy Państwowej Agencji Węgla Kamiennego z siedzibą w Katowicach, która zapewnia obsługę organizacyjną i techniczno-biurową Pełnomocnika.
Pełnomocnik mógł powoływać zespoły o charakterze opiniodawczo-doradczym.
Wydatki związane z działalnością Pełnomocnika były  pokrywane z budżetu państwa, w części dotyczącej Ministerstwa Przemysłu i Handlu.
Zniesienie urzędu Pełnomocnika.
Na podstawie rozporządzenia Rady Ministrów z 1998 r. w sprawie zniesienia Pełnomocnika Rządu do Spraw Realizacji Restrukturyzacji Górnictwa Węgla Kamiennego zlikwidowano urząd Pełnomocnika.

</doc>
<doc id="5387634" url="https://pl.wikipedia.org/wiki?curid=5387634" title="Pomnik Powstania Ludu Banioviny i Kordunu">
Pomnik Powstania Ludu Banioviny i Kordunu



</doc>
<doc id="5387635" url="https://pl.wikipedia.org/wiki?curid=5387635" title="Ryszard Piekarski">
Ryszard Piekarski

Ryszard Piekarski (ur. 7 lutego 1922 w Wilnie, zm. 7 maja 1980 w Warszawie) – polski aktor teatralny i filmowy.
Życiorys.
Kształcił się w Wilnie, gdzie już po wybuchu II wojny światowej ukończył gimnazjum i liceum handlowe, a ponadto uczęszczał na zajęcia studia dramatycznego. W latach 1941–1944 przebywał na robotach przymusowych w III Rzeszy. Po powrocie ukończył studio dramatyczne Mieczysława Szpakiewicza, a po zakończeniu wojny, w 1945 roku wraz z grupą wileńskich aktorów przybył Białegostoku, gdzie debiutował w tamtejszym Teatrze Miejskim. Wówczas też zdał egzamin aktorski ZASP. Następnie przeniósł się do Warszawy, z którym to miastem był związany przez większość kariery scenicznej. Występował w Miejskich Teatrach Dramatycznych (1945–1946, 1947–1949), Teatrze Powszechnym (1949–1951), Teatrze Ateneum (1955–1957), Teatrze Polskim (1956–1979) oraz Teatrze Ochoty (1970, 1976–1977). Poza stolicą grał w Teatr Miejskim w Lublinie (1946–1947), Teatrze Powszechnym w Łodzi (1951–1955) oraz Estradzie Dolnośląskiej (1969–1970). Wystąpił również w siedemnastu spektaklach teatru Telewizji (1958–1977) oraz dziewiętnastu audycjach Teatru Polskiego Radia (1957–1980).
Jego małżonką była Zofia Fidur. Cierpiał na astmę, co w znacznym stopniu ograniczało jego aktywność zawodową. Został pochowany na Cmentarzu Powązkowskim w Warszawie (kwatera 139-6-14 i 15).

</doc>
<doc id="5387636" url="https://pl.wikipedia.org/wiki?curid=5387636" title="System Ochrony Banków Komercyjnych">
System Ochrony Banków Komercyjnych

System Ochrony Banków Komercyjnych S.A. (SOBK) – system ochrony działający w ramach polskiego sektora bankowego, na podstawie Rozdziału 10a ustawy Prawo bankowe, założony w 2022 w Warszawie. Uczestnikami i akcjonariuszami SOBK są Alior Bank, Bank Millennium, Bank Pekao, BNP Paribas Bank Polska, ING Bank Śląski, mBank, Powszechna Kasa Oszczędności Bank Polski, Santander Bank Polska.
Organami spółki są zarząd, na którego czele od powstania spółki stoi Tomasz Kubiak, oraz rada nadzorcza kierowana przez Marka Lusztyna.
Działalność restrukturyzacyjna.
30 września 2022 Bankowy Fundusz Gwarancyjny wszczął procedurę przymusowej restrukturyzacji Getin Noble Bank S.A. SOBK udzielił łącznego wsparcia potrzebnego do bezpiecznego przeprowadzenia przymusowej restrukturyzacji w wysokości 3,47 mld zł w tym około 90% kwoty w formie dotacji a reszta kwoty na objęcie mniejszościowego pakietu akcji (49%) w instytucji pomostowej, którą został Bank BFG S.A. (od października 2022 działający jako VeloBank).

</doc>
<doc id="5387637" url="https://pl.wikipedia.org/wiki?curid=5387637" title="Trójkąt Morleya">
Trójkąt Morleya



</doc>
<doc id="5387638" url="https://pl.wikipedia.org/wiki?curid=5387638" title="Andrzej Rozwadowski">
Andrzej Rozwadowski



</doc>
<doc id="5387640" url="https://pl.wikipedia.org/wiki?curid=5387640" title="Abdelhakim Serrar">
Abdelhakim Serrar

Abdelhakim Serrar (ar. عبد الحكيم سرار; ur. 24 kwietnia 1961 w Satifie) – algierski piłkarz grający na pozycji prawego obrońcy. W swojej karierze rozegrał 15 meczów i strzelił 2 gole w reprezentacji Algierii.
Kariera klubowa.
Całą swoją karierę piłkarską Serrar spędził w klubie ES Sétif. W sezonie 1981/1982 zadebiutował w jego barwach w pierwszej lidze algierskiej i grał w nim do końca sezonu 1990/1991. Wraz z ES Sétif wywalczył mistrzostwo Algierii w sezonie 1986/1987, dwa wicemistrzostwa w sezonach 1982/1983 i 1985/1986 i zdobył Puchar Mistrzów w sezonie 1987/1988.
Kariera reprezentacyjna.
W reprezentacji Algierii Serrar zadebiutował 27 marca 1987 roku w wygranym 1:0 meczu kwalifikacji do Pucharu Narodów Afryki 1988 z Tunezją, rozegranym w Algierze. W 1990 roku został powołany do kadry na Puchar Narodów Afryki 1990. Na tym turnieju zagrał w pięciu meczach: grupowych z Nigerią (5:1), z Wybrzeżem Kości Słoniowej (3:0) i Egiptem (2:0), półfinałowym z Senegalem (2:1) i w finale z Nigerią (1:0). Z Algierią wywalczył mistrzostwo Afryki. Od 1983 do 1991 rozegrał w kadrze narodowej 15 meczów i strzelił 2 gole.

</doc>
<doc id="5387641" url="https://pl.wikipedia.org/wiki?curid=5387641" title="Andrzej Rozwadowski (zm. 1684)">
Andrzej Rozwadowski (zm. 1684)

Andrzej Rozwadowski herbu Rogala (zm. w 1684 roku) – sędzia łukowski w latach 1683-1684, stolnik łukowski w latach 1676-1683.
Poseł na sejm koronacyjny 1676 roku z ziemi łukowskiej.

</doc>
<doc id="5387642" url="https://pl.wikipedia.org/wiki?curid=5387642" title="Ławrynowicze (rejon lidzki)">
Ławrynowicze (rejon lidzki)

Ławrynowicze (, "Łaurynawiczy"; , "Ławrinowiczi") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Miejscowość występowała też dawniej pod nazwą Rawlinowicze.
Historia.
Dawniej zaścianek. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. W 1921 roku miejscowość liczyła 19 mieszkańców, zamieszkałych w 3 budynkach, wyłącznie Polaków wyznania rzymskokatolickiego.
Po II wojnie światowej w granicach Związku Radzieckiego. Od 1991 roku w niepodległej Białorusi.

</doc>
<doc id="5387645" url="https://pl.wikipedia.org/wiki?curid=5387645" title="Łaurynawiczy (rejon lidzki)">
Łaurynawiczy (rejon lidzki)



</doc>
<doc id="5387646" url="https://pl.wikipedia.org/wiki?curid=5387646" title="Yousaf Sohan">
Yousaf Sohan

Yousaf Sohan (ur. 2 września 1958 w Lajjah) – pakistański duchowny katolicki, biskup Multan od 2023.
Życiorys.
3 lipca 1985 otrzymał święcenia kapłańskie i został inkardynowany do diecezji Multan. Pracował głównie jako duszpasterz parafialny, był też m.in. wikariuszem generalnym diecezji, szefem kilku kurialnych komisji oraz wykładowcą w niższym seminarium w Multan.
9 grudnia 2022 papież Franciszek mianował go biskupem ordynariuszem diecezji Multan. Sakry udzielił mu 2 lutego 2023 nuncjusz apostolski w Pakistanie – arcybiskup Christophe El-Kassis.

</doc>
<doc id="5387648" url="https://pl.wikipedia.org/wiki?curid=5387648" title="Kordun">
Kordun

Kordun – kraina historyczno-geograficzna w Chorwacji.
Geografia.
Kordun rozciąga się pomiędzy Malą Kapelą i Wielką Kapelą na zachodzie a Petrovą Gorą na wschodzie, wzdłuż rzeki Korany. Główne wzniesienia Kordunu to Mašvina (577 m n.p.m.), Gradina (477 m n.p.m.) i Skradska gora (429 m n.p.m.). Jego obszar jest zbudowany z wapieni i dolomitów. Panuje tu klimat kontynentalny.
Kordun jest jednym z najsłabiej rozwiniętych gospodarczo regionów Chorwacji. Miejscowe rolnictwo oparte jest na uprawie zbóż i ziemniaków, sadownictwie (śliwki) oraz hodowli zwierząt. Wydobywa się tu kaolin.
Stolicą regionu jest Slunj. Inne ważniejsze miejscowości to Vojnić, Drežnik Grad, Cetingrad, Rakovica i Podmelnica. Głównym szlakiem komunikacyjnym Kordunu jest droga Karlovac – Slunj – Plitvička jezera – Karlobag.
Historia.
Nazwa krainy ma swoje źródło w słowie „kordon”. Kordun był obszarem zmilitaryzowanym. Wzdłuż Korany funkcjonowała sieć małych fortów.
W starożytności Kordun zamieszkiwany był przez iliryjskie plemię Japodi, a następnie dostał się pod panowanie rzymskie. W średniowieczu był częścią Królestwa Chorwacji, a jego stolicą był Drežnik, który w XIV wieku został przekazany na własność rodowi Frankapanich przez króla Karola Roberta. Po przegranej Chorwatów w bitwie na Krbavskim Polu w 1493 roku obszar pomiędzy rzekami Kupą a Koraną był narażony na najazdy osmańskie. Po osmańskim podboju Krbavy i Liki w 1527 roku Kordun wraz z twierdzą w Slunju stał się obszarem granicznym. Rok wcześniej obradujący na terenie Kordunu parlament wybrał Ferdynanda I Habsburga na króla Węgier i Chorwacji.
W 1553 roku Kordun został włączony w granice Krajiny. W 1578 roku Osmanowie czasowo przejęli kontrolę nad tym obszarem. W 1584 roku armia osmańska została pokonana pod Slunjem. Od końca XVI wieku Kordun był celem migracji ludności prawosławnej z Imperium Osmańskiego.
W latach 1809–1813 region był częścią francuskich Prowincji Iliryjskich. W 1871 roku w Kordunie wybuchło powstanie narodowowyzwoleńcze, zwane „Rakovičką buną”. W 1881 roku Kordun znalazł się pod administracją cywilną i został włączony w granice Trójjedynego Królestwa Chorwacji, Slawonii i Dalmacji.
W trakcie II wojny światowej Kordun, będący częścią Niepodległego Państwa Chorwackiego, był miejscem zbrodni dokonywanych przez ustaszy oraz walk partyzanckich.
Część miejscowej ludności serbskiej opowiadała się za ideą Wielkiej Serbii. W 1991 roku, w ramach rozpadu Jugosławii, wybuchły walki chorwacko-serbskie. Stronę serbską wspierały siły Jugosłowiańskiej Armii Ludowej. Kordun został włączony w granice Republiki Serbskiej Krajiny, a miejscowa ludność chorwacka została zmuszona do migracji. W latach 1992–1995 Kordun gościł siły pokojowe ONZ. W sierpniu 1995 roku Chorwacja uzyskała kontrolę nad Kordunem i nastąpił odpływ ludności serbskiej.

</doc>
<doc id="5387649" url="https://pl.wikipedia.org/wiki?curid=5387649" title="Andrzej Wiśniowski (zm. przed 17 września 1681)">
Andrzej Wiśniowski (zm. przed 17 września 1681)

Andrzej Wiśniowski (zm. przed 17 września 1681) herbu Prus I – sędzia chełmski od 1673 roku, podsędek chełmski w latach 1662-1673, podstarosta i sędzia grodzki chełmski w latach 1662-1673, pisarz grodzki chełmski w 1647 roku.
Poseł na sejm koronacyjny 1676 roku z ziemi chełmskiej.

</doc>
<doc id="5387659" url="https://pl.wikipedia.org/wiki?curid=5387659" title="Izabella Nowakowa">
Izabella Nowakowa



</doc>
<doc id="5387666" url="https://pl.wikipedia.org/wiki?curid=5387666" title="Stanisław Krassowski (zm. przed 10 sierpnia 1688)">
Stanisław Krassowski (zm. przed 10 sierpnia 1688)

Stanisław Krassowski (zm. przed 10 sierpnia 1688) herbu Ślepowron – cześnik drohicki w 1676 roku.
Poseł na sejm koronacyjny 1676 roku z ziemi drohickiej.

</doc>
<doc id="5387667" url="https://pl.wikipedia.org/wiki?curid=5387667" title="Moslavina">
Moslavina

Moslavina – kraina historyczno-geograficzna w Chorwacji.
Geografia.
Moslavina jest położona pomiędzy rzekami Lonja (południe i zachód), Česma (północ) i Ilova (wschód). W węższym znaczeniu Moslavina to obszar leżący u podnóża Moslavačkiej gory.
Stolicą regionu jest Kutina. Pozostałe ważniejsze miejscowości to Ivanić-Grad, Popovača, Garešnica i Čazma.
Miejscowe rolnictwo oparte jest na uprawie winorośli, zbóż, cykorii, tytoniu, owoców i warzyw oraz na hodowli bydła mlecznego. Na terenie Moslaviny znajdują się złoża ropy naftowej i gazu ziemnego. Wydobywa się tu również gabro i granit. Funkcjonuje przemysł drzewny, petrochemiczny, tekstylny, spożywczy, metalowy i elektroniczny.
Historia.
W średniowieczu obszar Moslaviny podzielony był na następujące okręgi: Garić, Gračenica, Moslavina i Čazma. Rozwój cywilizacyjny miał miejsce w XIII wieku za rządów Beli IV. Po najeździe mongolskim postanowiono wznieść zamki Moslavina, Garić, Jelengrad, Bršljanovac, Kutinjac grad i Košutagrad, wokół których rozwijała się sieć osadnicza.
Od 1493 roku Moslaviną władał ród Erdődy. Dalszy rozwój demograficzny i gospodarczy Moslaviny miał miejsce w XV wieku. W kolejnych wiekach został on jednak zatrzymany przez najazdy osmańskie. Osmański podbój rozpoczął się w 1540 roku. Pięć lat później padła twierdza Moslavina. W 1552 roku cała Moslavina została opanowana przez imperium. Nastąpiła migracja miejscowej ludności. W 1591 roku Chorwaci odzyskali kontrolę nad twierdzą Moslavina. Od XVII wieku nastąpił okres ponownego rozwoju gospodarczo-demograficznego. W związku ze wzrostem obciążeń pańszczyźnianych w XVIII wieku wybuchały bunty chłopskie oraz następowała migracja ludności na teren Krajiny.
W 1886 roku ród Erdődy sprzedał Moslavinę. Pod koniec XIX wieku, w związku z rozwojem transportu, miała miejsce industrializacja. Podczas II wojny światowej w 1941 roku sformowaniu uległy oddziały partyzanckie, które w 1943 roku rozpoczęły akcje wyzwoleńcze. Wyzwolenie miało miejsce w maju 1945 roku.

</doc>
<doc id="5387676" url="https://pl.wikipedia.org/wiki?curid=5387676" title="Izabela Nowak">
Izabela Nowak



</doc>
<doc id="5387677" url="https://pl.wikipedia.org/wiki?curid=5387677" title="Wacław Zastrzeżyński">
Wacław Zastrzeżyński

Wacław Zastrzeżyński (ur. 22 marca 1900 w Wilnie, zm. 22 listopada 1959 w Katowicach) – polski aktor teatralny i filmowy.
Życiorys.
Sztuki aktorskiej uczył się w Poznaniu, gdzie debiutował w 1923 roku w tamtejszym Teatrze Polskim. W kolejnych latach występował w Bydgoszczy (1924-1925, 1926-1927), Katowicach (Teatr Polski 1925–1926, 1929–1931), Łodzi (1927–1928), Warszawie (Teatr Ateneum 1928–1929), Wilnie (1931–1932, 1934–1941) oraz Krakowie (Teatr im. Juliusza Słowackiego 1932–1934).
Podczas II wojny światowej był więźniem obozu koncentracyjnego w Stutthofie. Po wyzwoleniu, w latach 1945–1947 pracował w Gdyni (Teatr Komedia, Teatr Dramatycznym Marynarki Wojennej), a następnie przeniósł się do Katowic, gdzie do końca życia występował w tamtejszym Teatrze Śląskim im. Stanisława Wyspiańskiego.

</doc>
<doc id="5387678" url="https://pl.wikipedia.org/wiki?curid=5387678" title="Abderrazak Djahnit">
Abderrazak Djahnit

Abderrazak Djahnit (ur. 2 stycznia 1968) – algierski piłkarz grający na pozycji napastnika. W swojej karierze rozegrał 5 meczów i strzelił 1 gola w reprezentacji Algierii.
Kariera klubowa.
W swojej karierze piłkarskiej Djahnit grał w klubie JS Kabylie.
Kariera reprezentacyjna.
W reprezentacji Algierii Djahnit zadebiutował 31 grudnia 1989 roku w zremisowanym 0:0 towarzyskim meczu z Senegalem, rozegranym w Dakarze. W 1990 roku został powołany do kadry na Puchar Narodów Afryki 1990. Na tym turnieju zagrał w jednym meczu, grupowym z Egiptem (2:0). Z Algierią wywalczył mistrzostwo Afryki. Od 1989 do 1991 rozegrał w kadrze narodowej 5 meczów i strzelił 1 gola.

</doc>
<doc id="5387680" url="https://pl.wikipedia.org/wiki?curid=5387680" title="Kanton Graubünden">
Kanton Graubünden



</doc>
<doc id="5387681" url="https://pl.wikipedia.org/wiki?curid=5387681" title="Stanisław Wężyk (starosta sieradzki)">
Stanisław Wężyk (starosta sieradzki)

Stanisław Wężyk herbu Wąż – starosta sieradzki w latach 1661-1689, rotmistrz i dworzanin królewski.
Poseł na sejm 1677 roku z województwa sieradzkiego.

</doc>
<doc id="5387682" url="https://pl.wikipedia.org/wiki?curid=5387682" title="Kanton Graubuenden">
Kanton Graubuenden



</doc>
<doc id="5387683" url="https://pl.wikipedia.org/wiki?curid=5387683" title="André Turcat">
André Turcat

André Édouard Turcat (ur. 23 października 1921 w Marsylii, zm. 4 stycznia 2016 w Beaurecueil) – francuski pilot doświadczalny i wojskowy, polityk oraz historyk sztuki, od 1980 do 1981 poseł do Parlamentu Europejskiego I kadencji.
Życiorys.
Syn Emile’a i Claire z domu Fleury. Pochodził z rodziny przemysłowców, jego wuj był założycielem producenta samochodów Turcat-Méry. W 1942 ukończył studia w École polytechnique, studiował także teologię katolicką oraz uzyskał doktorat z historii sztuki. Pod koniec II wojny światowej był pilotem w Wojskach Wolnych Francuzów. Później walczył w I wojnie indochińskiej, gdzie wyróżnił się jako pilot transportowca Douglas C-47 Skytrain w trudnych misjach. Służbę wojskową zakończył ze stopniem majora. Ze względu na wysokie umiejętności w 1950 skierowany do szkoły dla pilotów testowych École du personnel navigant d’essais et de réception. Od połowy lat 50. uczestniczył w lotach doświadczalnych różnych maszyn, pracował kolejno dla Nord Aviation, Sud Aviation i Aérospatiale, w dwóch ostatnich pełnił funkcję dyrektora ds. lotów testowych. W 1958 otrzymał prestiżowe Trofeum Harmona za rozpędzenie Nord 1500 Griffon II do prędkości Ma 2,19, pobił także rekord prędkości osiągnięty przez ten statek powietrzny o ponad 100 km/h; po raz drugi otrzymał to wyróżnienie w 1973. 2 marca 1969 był pierwszym pilotem, który kierował samolotem Concorde, zaś 1 października tego roku został jednym z dwóch pilotów tej maszyny, którym jako pierwszym udało się przekroczyć barierę dźwięku.
Wstąpił do Zgromadzenia na rzecz Republiki. W latach 1971–1977 zastępca mera Tuluzy. Od października 1980 do września 1981 sprawował mandat posła do Parlamentu Europejskiego, gdzie zastąpił Marie-Madeleine Dienesch. Należał do Europejskich Postępowych Demokratów. Był autorem kilku publikacji poświęconych lotnictwu i historii sztuki, a także działaczem różnych organizacji (m.in. założycielem Académie de l’air et de l’espace).
Był żonaty z Elisabeth Borelli, miał trzech synów.
Odznaczenia.
Odznaczony Legii Honorową I klasy, Orderem Narodowym Zasługi I klasy, Krzyżem Wojennym Zamorskich Teatrów Operacyjnych oraz Medalem Lotniczym, a także Orderem Imperium Brytyjskiego III klasy. Wybrany także członkiem Académie des Sciences, Agriculture, Arts et Belles-Lettres w Aix-en-Provence.

</doc>
<doc id="5387686" url="https://pl.wikipedia.org/wiki?curid=5387686" title="Graubuenden">
Graubuenden



</doc>
<doc id="5387689" url="https://pl.wikipedia.org/wiki?curid=5387689" title="Mohamed Manaâ">
Mohamed Manaâ

Mohamed Lofti Manaâ (ur. 21 listopada 1964) – algierski piłkarz grający na pozycji napastnika. W swojej karierze rozegrał 2 mecze w reprezentacji Algierii.
Kariera klubowa.
Swoją karierę piłkarską Manaâ rozpoczął w klubie WKF Collo. W sezonie 1983/1984 zadebiutował w jego barwach w pierwszej lidze algierskiej. W latach 1987-1990 był zawodnikiem USM Annaba. W 1990 roku przeszedł do MO Constantine. W sezonie 1990/1991 wywalczył z nim mistrzostwo Algierii. W latach 1995-1997 występował w USM Blida, w którym zakończył karierę.
Kariera reprezentacyjna.
W reprezentacji Algierii Manaâ zadebiutował 31 grudnia 1989 roku w zremisowanym 0:0 towarzyskim meczu z Senegalem, rozegranym w Dakarze. W 1990 roku został powołany do kadry na Puchar Narodów Afryki 1990. Na tym turnieju nie rozegrał żadnego meczu. Z Algierią wywalczył mistrzostwo Afryki. Od 1989 do 1991 rozegrał w kadrze narodowej 2 mecze.

</doc>
<doc id="5387691" url="https://pl.wikipedia.org/wiki?curid=5387691" title="Demasduit">
Demasduit

Demasduit, także Shendoreth, Waunathoake, Mary March (ur. ok. 1796, zm. 8 stycznia 1820) – kobieta z plemienia Beothuk, jedna z ostatnich przedstawicielek tego plemienia w Nowej Fundlandii.
Życiorys.
Jesienią 1818 niewielka grupa Beothuków zdobyła łódź i sprzęt rybacki w pobliżu ujścia rzeki Exploits. Gubernator kolonii, sir Charles Hamilton, wydał polecenie odzyskania skradzionego mienia. 1 marca 1819 John Peyton Jr. i ośmiu uzbrojonych mężczyzn udali się w górę rzeki Exploits do Red Indian Lake w poszukiwaniu Beothuków. Była to główna zimowa kwatera plemienia. Gdy ludzie dotarli do obozowiska, dwanaścioro rdzennych Amerykanów uciekło z obozowiska, wśród nich Demasduit. Była wówczas karmiącą matką. Rzuciła się na śnieg, odsłoniła piersi i błagała o litość. Została schwytana. Jej mąż Nonosbawsut próbował ją odbić. Nastąpiła bójka między nim a kuśnierzami. Jeden z żołnierzy dźgnął Nonosbawsuta bagnetem, padły strzały. Mężczyzna zginął. Grupa Peytona zbadała obóz, zidentyfikowała skradzione mienie (w tym czajniki, noże, siekiery, haczyki na ryby, żyłki wędkarskie i sieci) i wróciła na wybrzeże. W tym czasie Demasduit kilkakrotnie próbowała uciec. Syn kobiety zmarł kilka dni po jej pochwyceniu. 
Sąd w St. John's uniewinnił Peytona i jego ludzi za zabójstwo Nonosbawsuta. Demasduit została zabrana do Twillingate i przez pewien czas mieszkała pod opieką anglikańskiego duchownego Johna Leigha. Dowiedział się, że kobieta była nazywana Demasduit, Shendoreth lub Waunathoake, ale przemianował ją na "Mary March" na cześć Matki Boskiej i miesiąca, w którym została porwana. Kiedy żegluga była możliwa, Demasduit została przywieziona do St. John's i spędziła tam większość wiosny 1819. Stała się znana w stolicy jako "Mary March", gościła w rezydencji gubernatora, gdzie Lady Hamilton wykonała jej portret. Mówi się, że była łagodna, inteligentna i uległa. Miała okazać szczególne przywiązanie do swojego porywacza.
Latem 1819 bezskutecznie próbowano ją zwrócić Beothukom. Pomysł zgłosiła grupa wpływowych mieszkańców St John's i zatoki Notre Dame, którzy zorganizowali składkę na pokrycie kosztów wyprawy. Gubernator umieścił ją na pokładzie statku, który w listopadzie 1819 pod dowództwem kapitana Davida Buchana wyruszył do Red Indian Lake. W czerwcu i lipcu 1820 podjęto próby oddania ją plemieniu, który przebywali na letnim wypasie na wybrzeżu i przy ujściach rzek. Wobec niepowodzenia Demasduwit ponownie została oddana pod opiekę duchownego Leigh i przebywała w Fogo i Twillingate. Na podstawie rozmów z kobietą wielebny próbował zebrać słownictwo Beothuków. Jesienią 1819 wydano polecenie powrotu z powodu zimowych mrozów, ale Demasduwit zachorowała. Zmarła na gruźlicę 8 stycznia 1820 w Ship Cove (obecnie Botwood) na pokładzie statku "Grasshopper".
David Buchan, który wyprawiał się do Beothuków już w latach 1810–1811, a jesienią 1819 przywiózł rozkaz zabrania Demasduwit w głąb lądu, postanowił wyprawić się w towarzystwie Johna Peytona Jr., 50 żołnierzy i kilku kuśnierzy w górę Exploits, aby zwrócić ciało kobiety jej współplemieńcom. Wyprawa była potajemnie obserwowana przez Beothuków (w tym siostrzenicę Demasduwit, Shawnandithit). Do pustego obozowiska rdzennej ludności przybyła 9 lutego. Tam w jednym z wigwamów zostawiono ciało kobiety i dary, po czym wrócono. Shawnandithit powiedziała później podróżnikowi Williamowi Eppesowi Cormackowi, że ciało ciotki pochowano z ciałem męża.
Dziedzictwo.
Siostrzenica Demasduit, Shanawdithit (1801–1829), była ostatnią przedstawicielką plemienia Beothuków.
W 1828 William Eppes Cormack zabrał czaszki Nonosbawsuta i Demasduit z grobu i wysłał je do Royal Museum of Scotland (dziś National Museum of Scotland) w Edynburgu. W 2015 wódz Mi’sel Joe z Miawpukek First Nation w Conne River rozpoczął proces repatriacji szczątków. W Szkocji przeprowadził duchowy rytuał oczyszczenia czaszek. W lutym 2016 premier Nowej Fundlandii i Labradoru, Dwight Ball, oficjalnie zwrócił się do szkockiego muzeum, prosząc je o zwrot Kanadzie szczątków przedstawicieli Beothuków. W listopadzie 2017 wystosował prośbę od ministry ds. dziedzictwa Kanady, Mélanie Joly. W styczniu 2019 Gordon Rintoul, dyrektor National Museum of Scotland, ogłosił, że osiągnięto porozumienie z władzami kanadyjskimi w sprawie zwrotu szczątków. Wódz Mi’sel Joe uważa, że ​​repatriacja czaszek Demasduit i Nonosabasuta może pomóc w złagodzeniu „mrocznej historii” Nowej Fundlandii. Dawne programy szkolne w Nowej Fundlandii obwiniały plemię Mikmaków za wyginięcie Beothuków, jakoby zabili ich na polecenie Francuzów. Wódz Mi’sel Joe stoi na stanowisku, że ​​repatriacja czaszek może doprowadzić do pojednania rdzennych i nie-rdzennych mieszkańców Nowej Fundlandii i Labradoru.
W 2007 przeprowadzono testy DNA na materiale z zębów Demasduit i jej męża Nonosabasuta. Wyniki przypisano odpowiednio do haplogrupy X (mtDNA) i haplogrupy C (mtDNA), które występują również współcześnie w plemieniu Mikmaków w Nowej Fundlandii.
Upamiętnienie.
Piosenka „Demasduit Dream” nagrana przez zespół Great Big Sea z Nowej Fundlandii opisuje jej historię.
Jej imieniem nazwano Muzeum Prowincji im. Mary March w mieście Grand Falls-Windsor w Nowej Fundlandii i Labradorze. W maju 2006 grupa uczennic i uczniów drugiej klasy, kierowana przez ucznia Conora O'Driscolla, pomogła zebrać ponad 500 podpisów pod petycją o zmianę nazwy muzeum, by uczcić imię Demasduit zamiast imienia, które nadano jej po jej schwytaniu. W grudniu 2021 kierownictwo muzeum ogłosiło, że zmieni nazwę.
Nad brzegiem jeziora Red Indian Lake, 45 km na południe od Badger, istnieje Mary March Wilderness Park. Imieniem "Mary March" nazwano też drzewo.

</doc>
<doc id="5387693" url="https://pl.wikipedia.org/wiki?curid=5387693" title="Walter Leitsch">
Walter Leitsch

Walter Leitsch (ur. 26 marca 1926 w Wiedniu, zm. 22 lutego 2010 w Wiedniu) – austriacki historyk nowożytności, profesor, badacz dziejów Europy Środkowej i Wschodniej.
Życiorys.
Młodość spędził w Wiedniu. W 1938, ze względu na żydowskie pochodzenie ojca, wraz z rodziną przeniósł się do Estonii. Po zajęciu Estonii przez Sowietów, w 1940 wraz z rodziną został zesłany do Kazachstanu. W 1947 powrócił do Wiednia. Zapisał się na Uniwersytet Wiedeński, gdzie studiował historię oraz slawistykę. W 1954 uzyskał doktorat. Od 1965 do 1996 był kierownikiem katedry historii Europy Wschodniej na Uniwersytecie Wiedeńskim.
W początkach kariery naukowej skupiał się na dziejach Państwa Moskiewskiego; w pracy doktorskiej opisywał stosunki dyplomatyczne Moskwy z dworem cesarskim w nowożytności. Około lat 70. zwrócił się ku historii Rzeczypospolitej Obojga Narodów, publikując m.in. na temat Zygmunta III Wazy czy Jana Zamojskiego. Badał też dzieje stosunków polsko-moskiewskich i Zamku Królewskiego w Warszawie. Jego najbardziej znanym dziełem jest czterotomowa monografia dworu Zygmunta III. Współpracował w polsko-niemieckiej komisji ds. redakcji wspólnych podręczników historii. Był jednym z inicjatorów serii wydawniczej "Studia Austro-Polonica". Należał do Austriackiej Akademii Nauk. Był poliglotą; znał szesnaście języków.

</doc>
<doc id="5387694" url="https://pl.wikipedia.org/wiki?curid=5387694" title="Mohamed Tribèche">
Mohamed Tribèche

Mohamed Tribèche (ur. 14 czerwca 1964 w Satifie) – algierski piłkarz grający na pozycji pomocnika. W swojej karierze rozegrał 2 mecze w reprezentacji Algierii.
Kariera klubowa.
Swoją karierę piłkarską Tribèche rozpoczął w klubie ES Sétif. W sezonie 1983/1984 zadebiutował w jego barwach w pierwszej lidze algierskiej. W sezonie 1985/1986 wywalczył z nim wicemistrzostwo Algierii, a w sezonie 1986/1987 został mistrzem tego kraju. W 1988 roku zdobył Puchar Mistrzów. W latach 1994-1996 był piłkarzem CS Constantine, a w sezonie 1996/1997 grał w WA Boufarik. W sezonie 1997/1998 ponownie występował w ES Sétif, w którym zakończył karierę.
Kariera reprezentacyjna.
W reprezentacji Algierii Tribèche zadebiutował 16 grudnia 1991 roku w wygranym 3:1 towarzyskim meczu z Senegalem, rozegranym w Algierze. W 1992 roku został powołany do kadry na Puchar Narodów Afryki 1992. Na tym turnieju nie rozegrał żadnego meczu. W kadrze narodowej rozegrał 2 mecze, oba w 1991 roku.

</doc>
<doc id="5387696" url="https://pl.wikipedia.org/wiki?curid=5387696" title="Mohamad Tribeche">
Mohamad Tribeche



</doc>
<doc id="5387698" url="https://pl.wikipedia.org/wiki?curid=5387698" title="Sejm 1677">
Sejm 1677



</doc>
<doc id="5387701" url="https://pl.wikipedia.org/wiki?curid=5387701" title="Biatoropsis">
Biatoropsis

Biatoropsis Räsänen – rodzaj grzybów z rzędu trzęsakowców ("Tremellales"). W Polsce występuje jeden gatunek (grzyb naporostowy).
Systematyka i nazewnictwo.
Pozycja w klasyfikacji według Index Fungorum: "Incertae sedis, Tremellales, Incertae sedis, Tremellomycetes, Agaricomycotina, Basidiomycota, Fungi".

</doc>
<doc id="5387703" url="https://pl.wikipedia.org/wiki?curid=5387703" title="Stanisław Szczęsny Kossakowski">
Stanisław Szczęsny Kossakowski

Stanisław Szczęsny Kossakowski (ur. 4 stycznia 1795 w Hamburgu, zm. 26 maja 1872 w Warszawie) – polski dyplomata w służbie rosyjskiej, autor, kolekcjoner, amator dziejów Egiptu, malarz, właściciel ordynacji lachowickiej.
Życiorys.
Był synem Józefa Dominika Kossakowskiego i Ludwiki z Potockich. Dzieciństwo spędził w należących do Kossakowskich Wojtkuszkach. Kształcił się w Paryżu. W 1812 powrócił na Litwę i osiadł w Wojtkuszkach. W 1815 pracował w kancelarii Rządu Tymczasowego Królestwa Polskiego. Uczestniczył w obradach Kongresu Wiedeńskiego jako sekretarz rosyjskiego ambasadora. Od ok. 1818 do ok. 1825 był sekretarzem poselstwa rosyjskiego w Rzymie. Po powrocie do Polski został mianowany szambelanem, a w 1828 – Mistrzem Dworu Królestwa Polskiego. Później car Mikołaj mianował go członkiem Rady Stanu, którą to funkcję pełnił do 1841. Od 1842 do 1846 przebywał za granicą. W 1858 mianowano go Senatorem i Tajnym Radcą. Był prezesem Heroldii Królestwa Polskiego w latach 1859–1861 lub 1858–1861.
Był przyjacielem i korespondentem Jeana-François'a Champolliona. Zafascynowany jego osiągnięciami w dziedzinie tłumaczenia hieroglifów, propagował odkrycia francuskiego badacza w licznych wystąpieniach i memoriałach. Za namową Kossakowskiego Rosyjska Akademia Nauk przyjęła Champolliona do swojego grona.
Ożenił się z Aleksandrą de Laval de la Loubreire. Posiadał pałac na Nowym Świecie (NŚ 12), gdzie wraz z żoną prowadził salon literacki. Kolekcjonował dzieła sztuki i pamiątki starożytności. Ponadto malował obrazy, był też autorem rozpraw medycznych. W latach 1857–1862 nadzorował przebudowę pałacu w Wojtkuszkach podług własnego projektu. Miał syna Stanisława Kazimierza. Pozostawił po sobie bogato ilustrowane pamiętniki.

</doc>
<doc id="5387719" url="https://pl.wikipedia.org/wiki?curid=5387719" title="Zakładowy Fundusz Świadczeń Socjalnych">
Zakładowy Fundusz Świadczeń Socjalnych



</doc>
<doc id="5387722" url="https://pl.wikipedia.org/wiki?curid=5387722" title="Młodzi Nowocześni">
Młodzi Nowocześni

Młodzi Nowocześni (zapis stylizowany "Stowarzyszenie „Młodzi .Nowocześni”") – liberalna organizacja młodzieżowa w Polsce, utworzona w 2016 roku. Stowarzyszenie współpracuje z partią Nowoczesna.
Historia.
Stowarzyszenie Młodzi Nowocześni (wówczas Forum Młodych Nowoczesnych) zostało utworzone podczas kongresu założycielskiego 11 czerwca 2016 roku w Warszawie. Pierwszym przewodniczącym Młodych Nowoczesnych w latach 2016–2018 był Adam Kądziela. Początkowe aktywności Młodych Nowoczesnych opierały się przede wszystkim na współpracy z posłami, wspieraniu działań Nowoczesnej, a także na zachęcaniu młodych ludzi z całej Polski do aktywności politycznej.
Jedną z największych akcji zorganizowanych przez Młodych Nowoczesnych w pierwszych latach działalności była akcja „Misiewicze”, polegająca na stworzeniu listy osób, które dostały swoje stanowiska ze względu na swoje powiązania polityczne, jak m.in. ówczesny rzecznik Ministerstwa Obrony Narodowej, Bartłomiej Misiewicz.
W wyniku wyborów, które odbyły się 7 kwietnia 2018 r. głosami koordynatorów regionów nowym przewodniczącym został wybrany Filip Supeł. W skład Zarządu Krajowego weszli również: Arkadiusz Modzelewski (wiceprzewodniczący) Piotr Oliński (sekretarz generalny), Izabela Grzymała (członek zarządu), Michał Nowak (członek zarządu). Działalność Młodych Nowoczesnych opierała się wówczas na promowaniu idei liberalizmu i wolności obywatelskich.
31 marca 2019 r. z powodu rezygnacji ówczesnego przewodniczącego krajowego, odbyły się kolejne wybory – przewodniczącym Młodych Nowoczesnych został Andrzej Prendke, wiceprzewodniczącym Jakub Traczyk, sekretarzem generalnym Paweł Dobrosz, a członkinią zarządu Aleksandra Kot.
Aktywność Młodych Nowoczesnych polegała głównie na organizowaniu akcji krajowych takich jak „Pogrzeb Oświaty”, „Wolne Media”, „Świeckie państwo bez cenzury”, „Zaszczepię się, bo tęsknię za wolnością”, „Jedynka dla Czarnka”, „Toast za wolność”, a także wspieraniu kampanii Rafała Trzaskowskiego w wyborach prezydenckich. Znacznie zwiększyła się również liczba Młodych Nowoczesnych we wszystkich regionach w Polsce.
W 2020 r. Jakub Traczyk ustąpił z funkcji wiceprzewodniczącego i został zastąpiony przez Aleksandrę Kot. Wówczas Zarząd Krajowy zasiliła Kinga Faustmann w roli członkini zarządu.
W 2020 r. w Poznaniu odbył się Zjazd Krajowy Młodych Nowoczesnych. Wśród gości znajdowali się między innymi: Adam Szłapka (Poseł i Przewodniczący Nowoczesnej), Katarzyna Lubnauer (Posłanka Nowoczesnej), Paulina Hennig-Kloska (Posłanka, wówczas w Nowoczesnej), Urszula i Jacek Bury (Senator, Przedsiębiorca), a także Jacek Jaśkowiak (Prezydent Poznania, Platforma Obywatelska).
W okresie od maja do lipca 2021 r. w całej Polsce przeprowadzone zostały wybory zarządów regionów Młodych Nowoczesnych. Zarządy regionów utworzyły Radę Krajową, która zgodnie z nowym statutem Młodych Nowoczesnych posiada kompetencje do wyboru przewodniczącego oraz zatwierdzenie wybranych przez niego kandydatów do zarządu krajowego. 
21 sierpnia 2021 r. w Warszawie odbył się Zjazd Krajowy Młodych Nowoczesnych oraz wybory krajowe – głosami Rady Krajowej przewodniczącym został ponownie Andrzej Prendke. Zarząd Krajowy składa się również z: Aleksandry Kot (wiceprzewodnicząca), Pawła Dobrosza (sekretarz generalny), Antoniego Kałuży (skarbnik), Kingi Faustmann (członkini zarządu). W Zjeździe, oprócz członków stowarzyszenia, wzięli udział: prof. Leszek Balcerowicz (ekonomista, były wicepremier i kilkukrotny minister finansów), Bronisław Komorowski (były Prezydent RP), Adam Szłapka (Poseł i Przewodniczący Nowoczesnej), Katarzyna Lubnauer (Posłanka Nowoczesnej), Witold Zembaczyński (Poseł Nowoczesnej), Monika Rosa (Posłanka Nowoczesnej), Klaudia Jachira (Posłanka Koalicji Obywatelskiej), Franciszek Sterczewski (Poseł Koalicji Obywatelskiej), a także liczni członkowie i członkinie Nowoczesnej. 
W grudniu 2021 r. Młodzi Nowocześni stali się stowarzyszeniem rejestrowym i zyskali osobowość prawną. 
W sierpniu 2022 r. w Krakowie miał miejsce kolejny Zjazd Krajowy Młodych Nowoczesnych. Wśród gości znajdowali się między innymi: Adam Szłapka (Poseł i Przewodniczący Nowoczesnej), Barbara Dolniak (Posłanka Nowoczesnej), Witold Zembaczyński (Poseł Nowoczesnej), Monika Rosa (Posłanka Nowoczesnej), Krzysztof Mieszkowski (Poseł Nowoczesnej), Róża Thun (Europosłanka Renew Europe, Polska 2050), samorządowcy Nowoczesnej, a także gościnie z LYMEC, IFLRY, oraz EYU. 
Obecny Zarząd Krajowy kontynuuje swoje dotychczasowe działania, organizując liczne akcje krajowe oraz konferencje prasowe. Członkowie Młodych Nowoczesnych biorą również udział w debatach, programach publicystycznych i panelach dyskusyjnych. Przewodniczący Młodych Nowoczesnych, Andrzej Prendke, od 2019 roku pełni również funkcję członka Zarządu Nowoczesnej, a od 2022 roku także funkcję wiceprzewodniczącego Nowoczesnej.
Działalność i poglądy.
Edukacja.
Jednym z głównym sektorów działalności Młodych Nowoczesnych jest edukacja.
5 października 2020 roku rozpoczął się zainaugurowany przez Młodych Nowoczesnych ogólnopolski protest przeciwko nominacji Przemysława Czarnka na Ministra Edukacji i Nauki. W ramach „Czarnego Tygodnia” uczniowie, aby pokazać swój sprzeciw wobec decyzji Premiera Mateusza Morawieckiego, ubierali się na czarno. .
W czerwcu 2021 roku, z okazji zakończenia roku szkolnego, zorganizowana została z kolei akcja „Jedynka dla Czarnka”. Członkowie organizacji, na konferencjach prasowych zorganizowanych w większości dużych polskich miast, prezentowali świadectwo dla Przemysława Czarnka. Zamiast standardowych przedmiotów szkolnych, zawierało rubryki, w których znajdowały się między innymi oceny za homofobię, nienawiść, czy dyskryminację.
W wielu wypowiedziach, członkowie Młodzi Nowocześni podkreślali konieczność zastąpienia „średniowiecza promowanego przez Czarnka” nowoczesną, świecką i otwartą edukacją. Zdaniem ministra, działalność organizacji w zakresie edukacji jest „barbarzyństwem”, a sama organizacja „zacofaną”.
Gospodarka.
W kwestiach gospodarczych, Młodzi Nowocześni wielokrotnie podkreślali swoje liberalne stanowisko. W trakcie zorganizowanej wspólnie z Nowoczesną akcji „Drogi Premierze” zwracali uwagę na rosnącą inflację. Stowarzyszenie, przy współpracy z Fundacją Wolności Gospodarczej, przeprowadziło również akcję „EuroMisja”. Ogólnopolska kampania polegająca na promocji dołączenia Polski do strefy euro odwiedziła ponad 100 miejscowości.
Jak można przeczytać w deklaracji ideowej stowarzyszenia, organizacja promuje poszanowanie własności prywatnej i wolności gospodarczej, popierając prywatyzację i restrukturyzację państwowych spółek, ograniczenie wydatków państwowych, a także maksymalną obniżkę i uproszczenie systemu podatkowego. Młodzi Nowocześni sprzeciwiają się także populizmowi i polityce rozdawnictwa, uzasadniając to demobilizacją i zniechęceniem obywateli do podejmowania pracy zarobkowej.
Światopogląd.
Zdaniem stowarzyszenia, państwo powinno być świeckie i postępowe, zapewniając obywatelom jak najszerszą możliwość decydowania o swoim życiu. Organizacja wielokrotnie zwracała uwagę na konieczność usunięcia z kodeksu karnego przepisów karzących za obrazę uczuć religijnych, uzasadniając to konstytucyjną gwarancją ochrony wolności słowa, a także neutralnością religijną państwa.
Zgodnie z treścią deklaracji ideowej Młodych Nowoczesnych, wyrażają również poparcie dla rozdziału kościoła od państwa, równouprawnienia wszystkich związków religijnych, oraz zakończenia finansowania tych instytucji i lekcji religii w szkołach publicznych z budżetu państwa. Wśród postulatów organizacji znaleźć można również równouprawnienie mniejszości seksualnych poprzez wprowadzenie związków partnerskich i legalizację małżeństw jednopłciowych, sprzeciwiając się jednocześnie istnieniu tzw. stref wolnych od LGBT.
Organizacja brała również aktywny udział w Strajku Kobiet, popierając legalizację aborcji na życzenie.
Unia Europejska i NATO.
Młodzi Nowocześni popierają pogłębianie integracji europejskiej w ramach Unii Europejskiej. W 2022 roku, z okazji Dnia Europy, zorganizowali kilkanaście "Pikników dla Europy” w największych polskich miastach.
Organizacja opowiada się za federalizacją Unii Europejskiej, utworzeniem wspólnej armii Unii Europejskiej oraz dołączeniem Polski do strefy euro, postrzegając członkostwo Polski w Unii Europejskiej jako "gwarancję europejskich wartości, takich jak wolność, równość, czy tolerancja” i "gwarancję rozwoju gospodarczego”. Młodzi Nowocześni wyrażają również poparcie dla współpracy militarnej w ramach NATO.
Akcje krajowe.
Do głównych działań Stowarzyszenia należy organizacja akcji krajowych, do których należą m.in.
Członkostwo międzynarodowe.
Stowarzyszenie „Młodzi .Nowocześni” od listopada 2022 roku jest pełnym członkiem LYMEC, a od 2018 roku także pełnym członkiem ILFRY.
Za kontakty międzynarodowe odpowiedzialne jest International Committee, na którego czele stoi International Officer. Od 2022 roku International Officerką Młodych Nowoczesnych jest Florentyna Martyńska.
Struktury.
Stowarzyszenie funkcjonuje w oparciu o struktury terenowe. Oznacza to, że podstawową jednostką organizacyjną stowarzyszenia jest region. Regiony odpowiadają podziałowi administracyjnemu Polski na województwa i wybierają spośród siebie Zarządy Regionów, stanowiące Radę Krajową, w której kompetencje wchodzi między innymi wybór Przewodniczącego Stowarzyszenia, a także zatwierdzenie członków Zarządu.
Zarząd Krajowy.
Od 2021 roku, w skład Zarządu Krajowego wchodzą: Andrzej Prendke (Przewodniczący), Aleksandra Kot (Wiceprzewodnicząca), Paweł Dobrosz (Sekretarz Generalny), Antoni Kałuża (Skarbnik) oraz Kinga Faustmann (Członkini Zarządu). Zarząd Krajowy odpowiada za koordynowanie i prowadzenie działań Stowarzyszenia.

</doc>
<doc id="5387737" url="https://pl.wikipedia.org/wiki?curid=5387737" title="Halim bej Çela">
Halim bej Çela

Halim bej Çela – deputowany do Rady Narodowej Albanii.
Życiorys.
31 stycznia 1920 odbyły się wybory do Rady Narodowej Albanii; w ich wyniku Halim bej Çela pełnił funkcję deputowanego do parlamentu od 27 marca do 20 grudnia tego roku.

</doc>
<doc id="5387738" url="https://pl.wikipedia.org/wiki?curid=5387738" title="Kazimierz Stępień (poseł)">
Kazimierz Stępień (poseł)

Kazimierz Stępień (ur. 1882 w Strońsku, zm. ?) – polski parlamentarzysta, poseł na Sejm Ustawodawczy (1919–1922) II RP. 
Był posłem na Sejm Ustawodawczy z listy Polskiego Stronnictwa Ludowego „Piast” i Narodowego Związku Robotniczego w okręgu nr 13 (Łódź – powiat) zasiadając najpierw w klubie Polskiego Stronnictwa Ludowego „Piast”, a następnie Polskiego Stronnictwa Ludowego. Pracował w Komisji Robót Publicznych oraz Komisji Ochrony Pracy. 

</doc>
<doc id="5387739" url="https://pl.wikipedia.org/wiki?curid=5387739" title="Halim Çela">
Halim Çela



</doc>
<doc id="5387746" url="https://pl.wikipedia.org/wiki?curid=5387746" title="Język naukański">
Język naukański

Język naukański ("Nuvuqaghmiistun") – język z rodziny eskimo-aleuckiej, używany w Federacji Rosyjskiej na Półwyspie Czukockim. Posługuje się nim 60 osób (2010). 
Od 1958 r. społeczność zamieszkuje miejscowości , Uelen i . Pierwotnie był używany we wsi .
Należy do grupy języków jupik. Stanowi formę pośrednią między jupik środkowosyberyjskim (językiem Wyspy Świętego Wawrzyńca na Alasce i obszarze wybrzeża Syberii) i jupik środkowym (używanym w południowo-zachodniej Alasce).

</doc>
<doc id="5387754" url="https://pl.wikipedia.org/wiki?curid=5387754" title="Tokyrau (stacja kolejowa)">
Tokyrau (stacja kolejowa)

Tokyrau (, ) – stacja kolejowa w rejonie Aktogaj, w obwodzie karagandyjskim, w Kazachstanie. Położona jest na linii Mojynty – Aktogaj, na trasie Nowego Jedwabnego Szlaku. Leży wśród stepów, w oddaleniu od skupisk ludzkich, w pobliżu jeziora Bałchasz.

</doc>
<doc id="5387757" url="https://pl.wikipedia.org/wiki?curid=5387757" title="Shanawdithit">
Shanawdithit

Shanawdithit, także Shawnadithit, Shawnawdithit, Nancy April i Nancy Shanawdithit (ur. ok. 1801, zm. 6 czerwca 1829) – kobieta z plemienia Beothuk uważana za ostatnią jego przedstawicielkę w Nowej Fundlandii. Jako dziecko i młoda dziewczyna była świadkiem kilku ostatnich udokumentowanych spotkań między jej plemieniem a białymi osadnikami. Po schwytaniu przez Europejczyków dostarczyła wielu informacji o zwyczajach, języku i ostatnich dniach Beothuków.
Życiorys.
Urodziła się w pobliżu dużego jeziora na wyspie Nowa Fundlandia.  Jako dziecko, podczas mycia dziczyzny w rzece, Shanawdithit została postrzelona przez białego trapera. Po jakimś czasie wyzdrowiała.
W styczniu 1811 brała udział w spotkaniu Beothuków z porucznikiem Davidem Buchanem i jego oddziałem na brzegu Red Indian Lake. Zakończyło się śmiercią dwóch brytyjskich żołnierzy. Latem 1818 była w grupie plemiennej, która zabrała przedmioty z łodzi Johna Peytona Jr i ładunek w Lower Sandy Point w Zatoce Exploits. W marcu 1819 widziała porwanie swojej ciotki Demasduit i zabójstwo jej męża Nonosbawsuta przez grupę Peytona. Widziała, jak w lutym 1820 Buchan i jego towarzysze przywieźli ciało ciotki do opuszczonego obozowiska nad Red Indian Lake.
Wiosną 1823 Shawnadithit, jej siostra, której rdzenne imię jest nieznane (Europejczycy nazwali ją „Easter Eve”), i ich matka, Doodebewshet, osłabione głodem, zostały zabrane przez kupcę futer Williama Culla do Badger Bay. Ojciec Shawnadithit wpadł pod lód i utonął po desperackiej próbie ratunku. Cull przywiózł trzy kobiety do urzędu sędziego Peytona w Exploits. David Buchan zdecydował, działając z upoważnienia gubernatora, wiceadmirała Charlesa Hamiltona, że kobiety powinny jak najszybciej wrócić do swoich ludzi z darami. W lipcu Peyton zostawił je u ujścia Charles Brook z zapasami i małą łódką. Nie znalazły plemienia. Później wróciły pieszo na wybrzeże. Matka i siostra Shawnadithit, bardzo chore, zmarły w ciągu kilku dni, a Shawnadithit zabrano do domu Peytona.
Osadnicy z kolonii Nowej Fundlandii przemianowali Shanawdithit na „Nancy April” lub „Nance April”, odwołując się do miesiąca, w którym została schwytana. Na wyspie Exploits pracowała jako służąca w gospodarstwie domowym Peytonów i nauczyła się języka angielskiego. Rząd kolonialny miał nadzieję, że kobieta stanie się pomostem między osadnikami a plemieniem. Odmówiła wyprawy z jakąkolwiek ekspedycją, mówiąc, że Beothukowie zabiją każdego, kto przybyłby z Europejczykami. Opowiedziała, że byłby to rodzaj religijnej ofiary i odkupienia dusz tych, którzy zostali zabici.
We wrześniu 1828 Shanawdithit została przeniesiona do St. John's, aby zamieszkać w domu Williama Eppesa Cormacka, założyciela Beothuk Institution. Szkocki emigrant, nowofundlandzki przedsiębiorca i filantrop spisał wiele relacji Shanawdithit. Przebywała pod jego opieką do początku 1829, kiedy opuścił Nową Fundlandię. Cormack wrócił do Wielkiej Brytanii, gdzie przebywał przez jakiś czas w Liverpoolu z Johnem McGregorem, Szkotem, którego poznał w Kanadzie. Podzielił się z nim swoimi materiałami na temat Beothuków, w tym rysunkami, które zrobiła Shanawdithit. Były wielokrotnie reprodukowane.
Po wyjeździe Cormacka Shanawdithit przebywała pod opieką prokuratora generalnego Jamesa Simmsa. Ostatnie dziewięć miesięcy życia spędziła w jego domu. Jej stan zdrowia, niepewny od lat, nadal się pogarszał. Opiekował się nią William Carson. W 1829 Shanawdithit zmarła w szpitalu św. Jana po długiej walce z gruźlicą. W lokalnej gazecie 12 czerwca 1829 opublikowano jej nekrolog. Śmierć Shanawdithit została opisana w „London Times” w numerze z 14 września 1829. W tekście zauważono, że Shanawdithit „wykazywała nadzwyczajne silne naturalne talenty” i zidentyfikowała Beothuków jako „anomalię w historii człowieka” z powodu braku nawiązywania lub utrzymywania relacji z europejskimi osadnikami lub innymi rdzennymi plemionami.
Dziedzictwo i upamiętnienie.
Po śmierci Shanawdithit Carson przeprowadził jej sekcję zwłok i zauważył osobliwości kości ciemieniowej czaszki. W 1830 wysłał czaszkę do Royal College of Physicians w Londynie w celu dalszych badań. W 1938 Królewskie Kolegium Lekarskie przekazało jej czaszkę Królewskiemu Kolegium Chirurgów. Zaginęła podczas niemieckiego bombardowania Londynu w czasie II wojny światowej.
Szczątki kobiety zostały pochowane w kościele Maryi Dziewicy po południowej stronie miasta St. John's. W 1903 cmentarz przykościelny został zniszczony w związku z budową kolei. Kościół został rozebrany w 1963. Na jego miejscu stanął pomnik z napisem: "Ten pomnik upamiętnia miejsce kościoła parafialnego Najświętszej Marii Panny w latach 1859–1963. Rybacy i żeglarze z wielu portów znajdowali duchowe schronienie w jego świętych murach. W pobliżu tego miejsca znajduje się miejsce pochówku Nancy Shanawdithit, najprawdopodobniej ostatniej z Beothuków, która zmarła 6 czerwca 1829". Szczątki z cmentarza odkopano i nekropolię uporządkowano w listopadzie 1979. 
Shanawdithit odegrała istotną rolę w udokumentowaniu tego, co wiadomo o ludzie Beothuków. Badaczka Ingeborg Marshall argumentowała, że na prawidłowe zrozumienie historii i kultury Beothuków bezpośredni wpływ ma to, w jaki sposób i przez kogo zostały stworzone relacje pisemne, wskazując na ich etnocentryczny i europocentryczny charakter, co sugerowało, że rdzenna ludność jest z natury gorsza niż europejscy osadnicy. Uważa się, że bez relacji Shanawdithit głos Beothuków byłby nieobecny w relacjach historycznych.
W 2000 rząd Kanady uznał Shanawdithit za osobę o dużym znaczeniu dla historii państwa. Informacja ta zbiegła się z instalacją pomnika przedstawiającego Shanawdithit autorstwa Geralda Squiresa, zatytułowanego "The Spirit of the Beothuk". Stoi w Beothuk Interpretation Centre w pobliżu Boyd's Cove.
W 2007 w St. John's Bannerman Park odsłonięto tablicę upamiętniającą jej życie, uznając jej wkład w historyczne relacje ze spotkań Beothuków z europejskimi osadnikami oraz informacje o pochwyceniu jej ciotki Demasduit przez Johna Peytona Jr.
Shanawdithit jest powszechnie znana wśród Nowofundlandczyków. W 1851 lokalna gazeta „Newfoundlander” nazwała ją "księżniczką Terra Nova". W 1999 czytelnicy „The Telegram” uznali ją za najbardziej znaną rdzenną osobę ostatnich 1000 lat.
Rebecca Belmore poświęciła jej rzeźbę, którą pokazano w National Gallery of Canada na wystawie "Sakahàn: International Indigenous Art" w 2013.
W 2019 miała miejsce premierę opera o Shanawdithit. Jej imię nosi jeden z rybołowów żyjący w Nowej Fundlandii.

</doc>
<doc id="5387763" url="https://pl.wikipedia.org/wiki?curid=5387763" title="Orta Deresyn (stacja kolejowa)">
Orta Deresyn (stacja kolejowa)

Orta Deresyn (, ) – stacja kolejowa w miejscowości Orta Deresyn, w rejonie Aktogaj, w obwodzie karagandyjskim, w Kazachstanie. Położona jest na linii Mojynty – Aktogaj, na trasie Nowego Jedwabnego Szlaku.

</doc>
<doc id="5387773" url="https://pl.wikipedia.org/wiki?curid=5387773" title="Zofia Lassota">
Zofia Lassota

Zofia Maria Lassota (ur. 15 maja 1923 w Lublinie, zm. 22 sierpnia 1997 w Warszawie) – polska biochemik, znawca zagadnień gruźlicy oraz wpływu promieniowania na organizmy, profesor.
Życiorys.
W 1950 ukończyła Wydział Chemii Politechniki Gdańskiej. Od tego roku do 1954 była adiunktem na Akademii Medycznej w Warszawie. Dodatkowo do 1952 pracowała też w warszawskim Instytucie Gruźlicy. Pracowała również w Państwowym Instytucie Higieny. Od 1954 była pracownikiem naukowym Instytutu Biochemii i Biofizyki PAN (od 1965 członkiem rady naukowej tego instytutu, a w latach 1970–1975 jego wicedyrektorem). Doktoryzowała się w 1959, a habilitowała w 1967. Profesorem nadzwyczajnym została w 1974, a zwyczajnym w 1982. Od 1978 pozostawała członkiem rady naukowej Instytutu Biologii Wyższej Szkoły Pedagogicznej w Kielcach.
Od 1965 do 1972 była redaktorem naczelnym czasopisma "Postępy Biochemii".
Od 1958 była członkiem Polskiego Towarzystwa Biochemicznego. Pozostawała też członkiem założycielem Polskiego Towarzystwa Badań Radiacyjnych im. Marii Skłodowskiej-Curie (1967).
Mieszkała przy ulicy Elektoralnej w Warszawie. 
Publikacje.
Najważniejsze publikacje:
Odznaczenia.
Otrzymała Złoty Krzyż Zasługi.

</doc>
<doc id="5387791" url="https://pl.wikipedia.org/wiki?curid=5387791" title="Chantun Grischun">
Chantun Grischun



</doc>
<doc id="5387794" url="https://pl.wikipedia.org/wiki?curid=5387794" title="Cantone dei Grigioni">
Cantone dei Grigioni



</doc>
<doc id="5387798" url="https://pl.wikipedia.org/wiki?curid=5387798" title="Graubünda">
Graubünda



</doc>
<doc id="5387800" url="https://pl.wikipedia.org/wiki?curid=5387800" title="Graubuenda">
Graubuenda



</doc>
<doc id="5387801" url="https://pl.wikipedia.org/wiki?curid=5387801" title="Bündnerland">
Bündnerland



</doc>
<doc id="5387803" url="https://pl.wikipedia.org/wiki?curid=5387803" title="Buendnerland">
Buendnerland



</doc>
<doc id="5387804" url="https://pl.wikipedia.org/wiki?curid=5387804" title="Grisun">
Grisun



</doc>
<doc id="5387813" url="https://pl.wikipedia.org/wiki?curid=5387813" title="Janusz Podkul">
Janusz Podkul

Janusz Podkul, właśc. Jan Podkul (ur. 1 kwietnia 1946 w Krościenku Wyżnym, zm. 29 lipca 2022) – polski choreograf, instruktor tańców ludowych.
1998
Życiorys.
Urodził się w 1946 w Krościenku Wyżnym. Ukończył naukę w Liceum Ogólnokształcącym w Krośnie. Absolwent kursów w zakresie tańców ludowych. Po dwóch latach studiów mając 20 lat ukończył kilka dwuletnich kursów tanecznych w Poznaniu, Krakowie, Rzeszowie. Później w Krośnie i okolicach prowadził zespoły taneczne i był instruktorem tańca.
W 1968 podjął pracę w Zakładowym Domu Kultury Sanockiej Fabryki Autobusów „Autosan” na stanowisku choreografa i reżysera programów estradowych. Trafił wtedy do działającego przy tej placówce Zespołu Pieśni i Tańca „Autosan”, w którym miał zająć się tańcem (dotąd występowali w nim soliści i chóry). Z tą formacją pracował przez 23 lata i był choreografem do 1992. Wraz z zespołem uczestniczył w nagraniach telewizyjnych, występował w kraju i zagranicą oraz zdobywał tam wiele nagród. Odszedł z zespołu wraz z likwidację sanockiego ZDK. Następnie utworzył nowy zespół tańca, krótkotrwale działający w Osiedlowym Domu Kultury „Gagatek”, a w 1993 przeniesiony do Sanockiego Domu Kultury. Nową formację nazwał Zespół Tańca Ludowego „Sanok” i był jego instruktorem, choreografem i kierownikiem artystycznym. Także ten zespół był wielokrotnie nagradzany w Polsce i poza granicami, m.in. zdobył I miejsce na Festiwalu Pieśni i Tańca „Pogórze” w 1994 i specjalne wyróżnienie na Ogólnopolskim Przeglądzie Tańców Narodowych w Rzeszowie.
Zmarł 29 lipca 2022. Jego prochy zostały pochowane w kolumbarium na Cmentarzu Centralnym w Sanoku.

</doc>
<doc id="5387821" url="https://pl.wikipedia.org/wiki?curid=5387821" title="Bever">
Bever

Belgia:
Niemcy:
Szwajcaria:
Osoby:
Inne:
Zobacz też:

</doc>
<doc id="5387823" url="https://pl.wikipedia.org/wiki?curid=5387823" title="Bałchasz 2">
Bałchasz 2

Bałchasz 2 (, ) – stacja kolejowa w miejscowości Bałchasz, w obwodzie karagandyjskim, w Kazachstanie. Położona jest na linii Mojynty – Aktogaj, na trasie Nowego Jedwabnego Szlaku.

</doc>
<doc id="5387830" url="https://pl.wikipedia.org/wiki?curid=5387830" title="Maria Kowalska (arabistka)">
Maria Kowalska (arabistka)

Maria Kowalska (ur. 19 czerwca 1919 w Sędziszowie, zm. 2005) – polska filolog, arabistka, badaczka średniowiecznej literatury arabskiej, profesor Uniwersytetu Jagiellońskiego.
Życiorys.
Studiowała orientalistykę na Uniwersytecie Jagiellońskim, pod kierunkiem Tadeusza Lewickiego (studia rozpoczęła w 1951). W 1965 zdobyła doktorat w oparciu o pracę nt. Zakariyi al-Kazwiniego. W 1967-1968 przebywała w Egipcie w ramach stypendium Rządu Egipskiego. Współpracowała z polską misją archeologiczną pod przewodnictwem Kazimierza Michałowskiego, wspierając ją wiedzą lingwistyczną podczas wykopalisk w Aleksandrii. W 1973 uzyskała habilitację na podstawie obszernej monografii traktującej o arabskiej literaturze podróżniczej. W 1985 otrzymała tytuł profesora. Publikowała m.in. w „Folia Orientalia” czy „Études et Travaux”. Przełożyła na język polski i wydała w opracowaniu naukowym relację z podróży Pawła z Aleppo po Ukrainie.
W latach 1975-1989 była przewodniczącą krakowskiego koła Polskiego Towarzystwa Orientalistycznego. Należała do Komitetu Nauk Orientalistycznych PAN oraz do L’Union Européenne des Arabisant et Islamisants.

</doc>
<doc id="5387831" url="https://pl.wikipedia.org/wiki?curid=5387831" title="Zarzecze nad Bystrzycą">
Zarzecze nad Bystrzycą

Zarzecze nad Bystrzycą (ukr. Заріччя), Zarzecze – dawniej samodzielna wieś, obecnie w granicach osiedla Sołotwina na Ukrainie. Rozpościera się na północnym brzegu Bystrzycy Sołotwińskiej.
Historia.
Zarzecze to dawniej samodzielna wieś. W II Rzeczypospolitej stanowiła gminę jednostkową "Zarzecze nad Bystrzycą" w powiecie bohorodczańskim w województwie stanisławowskim. 1 kwietnia 1932 w związku ze zniesieniem powiatu bohorodczańskiego włączone do powiatu nadwórniańskiego. 1 sierpnia 1934 roku w ramach reformy na podstawie ustawy scaleniowej Zarzecze nad Bystrzycą weszło w skład nowej zbiorowej gminy Sołotwina, gdzie we wrześniu 1934 wraz z Leśniczówką i Podsychlem utworzyło gromadę.
Podczas II wojny światowej w powiecie stanisławowskim w dystrykcie Galicja.
Po wojnie włączone w struktury ZSRR.

</doc>
<doc id="5387833" url="https://pl.wikipedia.org/wiki?curid=5387833" title="Elżbieta Żakowicz">
Elżbieta Żakowicz

Elżbieta Żakowicz (ur. 25 czerwca 1947 w Krakowie zm. 7 marca 2023) – polska wokalistka, solistka zespołu Wiślanie 69.
Życiorys.
W rodzinnym Krakowie ukończyła średnią szkołę muzyczną i była wokalistką zespołów: Biała Gwiazda, Ametysty, Czarne Koty, Telstar i Szwagry. Była siostrą saksofonisty Wiesława Żakowicza. W 1966 zdobyła pierwszą nagrodę w organizowanym w Krakowie – konkursie „Mikrofon dla wszystkich” za wykonanie piosenki "Ty jesteś moim światem". Sukces ten sprawił, że została zaangażowana najpierw do zespołu Zygmunta Wicharego, a następnie do wojskowej grupy estradowej Desant. W 1969 roku na VII Krajowym Festiwalu Piosenki Polskiej w Opolu otrzymała nagrodę Centralnej Rady Związków Zawodowych za piosenkę pt. "Słońce w chmurach łazi". W 1969 roku została także solistką grupy Wiślanie 69 z którą związana była najdłużej i dokonała nagrań fonograficznych. Po rozwiązaniu zespołu z końcem 1972 roku razem z byłymi członkami Wiślan powołała do życia zespół Ela i Grupa. Następnie jako wokalistka występowała wraz z grupami Arianie, Centrum z którym wystąpiła w koncercie zatytułowanym "To stary, dobry rock and roll" na XIV MFP w Sopocie (1974) i Katapult Band.
Została pochowana na Cmentarzu Prądnik Czerwony w Krakowie.

</doc>
<doc id="5387835" url="https://pl.wikipedia.org/wiki?curid=5387835" title="Krzysztof Jaksa Kwiatkowski">
Krzysztof Jaksa Kwiatkowski



</doc>
<doc id="5387836" url="https://pl.wikipedia.org/wiki?curid=5387836" title="Krzysztof Kwiatkowski (zm. ok. 1700)">
Krzysztof Kwiatkowski (zm. ok. 1700)



</doc>
<doc id="5387842" url="https://pl.wikipedia.org/wiki?curid=5387842" title="Andrzej Dyszak">
Andrzej Dyszak



</doc>
<doc id="5387845" url="https://pl.wikipedia.org/wiki?curid=5387845" title="Demycze">
Demycze

Demycze – dawniej samodzielna wieś, siedziba gminy Demycze. Obecnie w granicach osiedla Zabłotów na Ukrainie. Rozpościera się w północno-zachodniej części Zabłotowa.
W Demyczach urodził się: Modest Słoniowski (5 czerwca 1888r), członek Polskiej Drużyny Strzeleckiej , pporucznik I Kadrowej Józefa Piłsudskiego, wieloletni prezes ZOR w Łodzi, major WP, doktor prawa, polski adwokat i notariusz oraz ppłk piech, zamordowany w Łodzi w dniu 12 listopada 1939 przez Niemców w ramach likwidacji polskiej inteligencji 2. dr Rudolf Czerkiewski (20 stycznia 1888), ostati dyrektor prywatnego liceum OO. Augustianów w Prokocimiu, 3. Otto Nikodym (3 sierpnia 1887) wybitny Polski matematyk. Studiował na Uniwesytecie Lwowskim. W 1924r ożenił się ze Stanisławą Nikodym - pierwszą Polką która uzyskała doktorat z matematyki. Doktoryzował się w Uniwersytecie Warszawskim w 1927r W 1945/46 wykładał matematyę na Uniwersytecie Krakowski. W 1947r wyemigrowali Belgii, Francji a póżniej do Stanów Ziednoczonych gdzie aktywnie brali udział w pracach naukowych ( twierdzenie Radona-Nikodyma) Doktoryzował się w Uniwersytecie Warszawskim w 1927r
Historia.
Pierwsza wzmianka: Halicz 29 czerwca 1427 - Dokument Szlachty polskiej powiatu kołomyjskiego stwiedza, że właścicielem był Steczo (Fedko) Volkanowicz de Dymicze. Demycze to dawniej samodzielna wieś. W II Rzeczypospolitej stanowiła gminę jednostkową "Demycze" w powiecie śniatyńskim w województwie stanisławowskim. 14 lipca 1924 włączone do miasta Zabłotowa.
Po wojnie włączone w struktury ZSRR.

</doc>
<doc id="5387848" url="https://pl.wikipedia.org/wiki?curid=5387848" title="Bałchasz 1">
Bałchasz 1

Bałchasz 1 (, ) – stacja kolejowa w miejscowości Bałchasz, w obwodzie karagandyjskim, w Kazachstanie. Położona jest na linii Mojynty – Aktogaj, na trasie Nowego Jedwabnego Szlaku.
Od stacji odchodzi bocznica do pobliskiej huty miedzi oraz do kopalni rud miedzi. Przy stacji znajduje się lokomotywownia.

</doc>
<doc id="5387850" url="https://pl.wikipedia.org/wiki?curid=5387850" title="Puchar Świata w biathlonie 2022/2023 – Hochfilzen">
Puchar Świata w biathlonie 2022/2023 – Hochfilzen

Zawody Pucharu Świata w biathlonie w Hochfilzen były drugimi w sezonie 2022/2023 w tej dyscyplinie sportu. Konkurencje rozegrane zostały w dniach 8–11 grudnia 2022. Rywalizacja odbyła się w sprincie, biegu pościgowym oraz sztafecie.

</doc>
<doc id="5387851" url="https://pl.wikipedia.org/wiki?curid=5387851" title="Aram Szah">
Aram Szah

Aram Szah ( zm. w czerwcu 1211 w Sułtanacie Delhijskim) – drugi sułtan Sułtanatu Delhijskiego.
Życiorys.
Pochodzenie Aram Szaha jest niejasne jak i to że był synem załaożyciela Sułtanatu Ajbaka. W niektórych rękopisach słowa "bin Aibak" ("syn Aibaka") pojawiają się po jego imieniu w nagłówku rozdziału, jednak mogły być one jedynie błędnym dodatkiem dokonanym przez skrybę.
Po nagłej śmierci Ajbaka (podczas gry w polo) Aram został wybrany na następcę w Lahore. Wkrótce w wyniku poparcia wojska tron objął Iltutmysz a sam Aram Szah został ścięty po przegranej bitwie.

</doc>
<doc id="5387857" url="https://pl.wikipedia.org/wiki?curid=5387857" title="Andrzej Dyszak (parodysta)">
Andrzej Dyszak (parodysta)

Andrzej Dyszak (ur. 5 stycznia 1948 w Łabędach) – polski artysta estradowy, parodysta i piosenkarz.
Życiorys.
Pochodzi ze Śląska. Jako chłopiec kształtował głos uczęszczając do chóru chłopięcego w Pałacu Młodzieży w Katowicach. Był również adeptem Studia Piosenki telewizji Śląskiej. Trzykrotnie zostawał także laureatem konkursu na najlepszego piosenkarza Katowic. Od końca lat 60. XX wieku występuje jako parodysta. Występował między innymi dla Polonii w Anglii, Australii, Francji, Kanadzie, Niemczech, Norwegii i USA. Wystąpił także w ponad 100 rozrywkowych programach telewizyjnych. Wielokrotnie występował także w programach "Podwieczorek przy mikrofonie" oraz "Zgaduj-Zgadula".

</doc>
<doc id="5387860" url="https://pl.wikipedia.org/wiki?curid=5387860" title="Les Mots">
Les Mots



</doc>
<doc id="5387861" url="https://pl.wikipedia.org/wiki?curid=5387861" title="Les mots">
Les mots



</doc>
<doc id="5387863" url="https://pl.wikipedia.org/wiki?curid=5387863" title="Emma Schürer">
Emma Schürer

Emma Schürer (właśc. Emanuela Schürer zamężna Skirmunt, ur. 20 kwietnia 1853 we Lwowie, zm. 21 grudnia 1896 w Poznaniu) – śpiewaczka operowa i operetkowa (sopran).
Kariera.
W 1872 r. została zaangażowana do zespołu opery teatru we Lwowie, gdzie występowała przez kolejne lata. W latach 1878-1895 była związana stale z teatrem poznańskim, występując okazjonalnie w zespołach teatrów prowincjonalnych: m.in. Juliana Grabińskiego (1880), Julii Otrembowej (1884) i Czesława Janowskiego (1894), a także w warszawskich teatrach ogródkowych: "Eldorado" (1879-1880) i "Wodewil" (1889-1891). W 1896 r. wzięła udział w tournée po Wielkopolsce wraz z "Teatrem Objazdowym na Wielkie Księstwo Poznańskie i Prusy Zachodnie". Śpiewała partie operowe m.in. Halki ("Halka") i Zofii (również "Halka"), Lizetki ("Nocleg w Apeninach" Stanisława Moniuszki), Broni ("Hrabina") oraz operetkowe, m.in.: Zosi ("Żaki" Kazimierza Hofmana), Rozalindy ("Zemsta nietoperza") i Eurydyki ("Orfeusz w piekle").
Życie prywatne.
Była córką dyrygenta Józefa Schürera. W 1880 r. poślubiła aktora, Mieczysława Skirmunta.

</doc>
<doc id="5387867" url="https://pl.wikipedia.org/wiki?curid=5387867" title="Cheb Khaled">
Cheb Khaled



</doc>
<doc id="5387876" url="https://pl.wikipedia.org/wiki?curid=5387876" title="Aleksandr Fiedotow (generał lotnictwa)">
Aleksandr Fiedotow (generał lotnictwa)



</doc>
<doc id="5387879" url="https://pl.wikipedia.org/wiki?curid=5387879" title="Półfinały Mistrzostw Świata w Piłce Nożnej 2022">
Półfinały Mistrzostw Świata w Piłce Nożnej 2022

Mecze Półfinałowe Mistrzostw Świata w Piłce Nożnej 2022 wyłoniły dwie reprezentacje, które uczestniczyły w finale, a także te, które walczyły w meczu o 3. miejsce. Spotkania odbyły się 13 i 14 grudnia.
Mecze.
Argentyna – Chorwacja.
Zawodnik meczu:
 Lionel Messi
Francja – Maroko.
Zawodnik meczu:
 Antoine Griezmann

</doc>
<doc id="5387883" url="https://pl.wikipedia.org/wiki?curid=5387883" title="Orta Dieriesin (stacja kolejowa)">
Orta Dieriesin (stacja kolejowa)



</doc>
<doc id="5387887" url="https://pl.wikipedia.org/wiki?curid=5387887" title="Maloya (ujednoznacznienie)">
Maloya (ujednoznacznienie)

Osoby:
Inne:
Zobacz też:

</doc>
<doc id="5387899" url="https://pl.wikipedia.org/wiki?curid=5387899" title="Yassine El Kordy">
Yassine El Kordy

Yassine El Kordy (arab. ياسين الكوردي, ur. 24 lipca 1985) – marokański piłkarz, grający jako lewy obrońca.
Klub.
Początki.
Jako junior występował w Raja Casablanca.
Zaczynał karierę w US Témara, gdzie grał do 2008 roku.
1 lipca 2008 roku przeszedł do KAC Kénitra.
FAR Rabat.
1 lipca 2011 roku trafił do FAR Rabat. W tym zespole zadebiutował 25 sierpnia 2011 roku w meczu przeciwko Chabab Rif Al Hoceima (0:0). Zagrał cały mecz. Pierwszą asystę zaliczył 11 grudnia 2011 roku w meczu przeciwko Wydad Casablanca (2:2). Asystował przy bramce Mourada Fellaha w 20. minucie. Łącznie zagrał 69 meczów i zaliczył 4 asysty. 
Wydad Casablanca.
4 lipca 2014 roku przeniósł się do Wydadu Casablanca. W tym zespole zadebiutował 22 sierpnia 2014 roku w meczu przeciwko KAC Kénitra (wygrana 3:1). Zagrał całe spotkanie. Pierwszą asystę zaliczył 7 listopada 2014 roku w meczu przeciwko Chabab Atlas Khénifra (2:0). Asystował przy bramce Bakary Konego w 20. minucie. Łącznie wystąpił w 47 spotkaniach i asystował czterokrotnie. Dwukrotnie cieszył się z mistrzostwa Maroka.
Olympique Khouribga.
10 stycznia 2017 roku został zawodnikiem Olympique Khouribga. W tym klubie debiut zaliczył 5 lutego 2017 roku w meczu przeciwko Wydad Casablanca (porażka 4:1). Zagrał cały mecz. Pierwszą asystę zaliczył 17 maja 2017 roku w meczu przeciwko FUS Rabat (wygrana 1:3). Asystował przy golu Rudolpha Ngombégo w 69. minucie. Łącznie zagrał 26 meczów i asystował dwa razy.
Dalsza kariera.
5 września 2019 roku wrócił do KAC Kénitra, a potem zakończył karierę.

</doc>
<doc id="5387908" url="https://pl.wikipedia.org/wiki?curid=5387908" title="Danuta Szyksznian-Ossowska">
Danuta Szyksznian-Ossowska



</doc>
<doc id="5387913" url="https://pl.wikipedia.org/wiki?curid=5387913" title="Państwowa Wyższa Szkoła Zawodowa w Raciborzu">
Państwowa Wyższa Szkoła Zawodowa w Raciborzu



</doc>
<doc id="5387919" url="https://pl.wikipedia.org/wiki?curid=5387919" title="Album Pałahickie">
Album Pałahickie

Album Pałahickie – zawiera cykl jedenastu akwarel malarza Henryka Rodakowskiego. Dzieło jest przechowywane w Muzeum Lubuskim w Gorzowie Wielkopolskim.
Historia.
W 1867 Henryk Rodakowski powrócił wraz z rodziną z Francji do Lwowa, a następnie osiadł na trzy lata w Pałahiczach, należących do Maksymiliana Rodakowskiego, jego starszego brata. Powstały tam trzy obrazy olejne ("Stróż", "Dama na koniu", "Portret Żyda") oraz jedenaście akwarel składających się na "Album Pałahickie".
Przed wojną "Album" był w posiadaniu Janiny Straszewskiej, wnuczki artysty. Następnie został prawdopodobnie sprzedany, jego właścicielką w latach siedemdziesiątych XX w. była Franciszka Żukotyńska, żona nieżyjącego współwłaściciela przedwojennego warszawskiego antykwariatu. Dzieło wraz ze swoimi właścicielami trafiło tuż po wojnie do Gorzowa Wielkopolskiego i pozostało nieujawnione przez kilkadziesiąt lat. W 1969 po ujawnieniu albumu został on wpisany do rejestru zabytków. W 1980 zostało zakupione przez Muzeum Lubuskie.
Obrazy z serii.
Obrazy przedstawiają ukraińskich chłopów i Żydów z Pałahicz, barwnej, kresowej wsi. Każdy obraz ma wymiar 23 × 32 cm. Opatrzone są przez artystę datą dzienną wykonania oraz francuskim tytułem. 
Odbiór.
Po wykonaniu akwarel artysta wysłał je do Paryża, gdzie wywołały duże wrażenie. Współcześni krytycy podkreślają wyjątkowość "Albumu" na tle całej twórczości Rodakowskiego skoncentrowanej głównie na portretach. Doceniają realistyczny, dokumentacyjny wręcz charakter prac, które za swoich bohaterów mają zwykłych mieszkańców wsi spotkanych przez malarza podczas ich codziennych zajęć. Krytycy dostrzegają też indywidualny charakter utrwalonych na papierze postaci, ich psychologiczną prawdę, którą oddał Rodakowski. Podkreśla się także wartość etnograficzną akwarel, a wybór tematu przez artystę łączy z podejmowanymi w XIX w. badaniami ludoznawczymi. "Album" został też określony jako „dzieło należące do nielicznych godnych uwagi przykładów polskiego malarstwa XIX-wiecznego o tematyce wiejskiej”.
Sam Rodakowski nie cenił "Albumu Pałahickiego". Akwareli nie uznawał za poważną technikę, a cały cykl uważał za dzieło błahe. Do końca życia nie zmienił swojej opinii.

</doc>
<doc id="5387921" url="https://pl.wikipedia.org/wiki?curid=5387921" title="Seyfeddin Vllamasi">
Seyfeddin Vllamasi



</doc>
<doc id="5387922" url="https://pl.wikipedia.org/wiki?curid=5387922" title="Wanda Wojtuszewska">
Wanda Wojtuszewska

Wanda Wojtuszewska (ur. 1934 w Gorlicach) – polska nauczycielka, działaczka społeczna.
Życiorys.
Urodziła się w 1934 w Gorlicach. Miała pięcioro rodzeństwa. W młodości uprawiała wyczynowo sport. W rodzinnym mieście ukończyła naukę w Liceum Pedagogicznym o profilu harcerskim i specjalności wychowanie fizyczne. Na początku lat 50. była instruktorką harcerską. Wskutek nakazu pracy w 1954 zamieszała w Sanoku. W późniejszych latach została absolwentką zaocznego studium nauczycielskie w Rzeszowie oraz studiów na kierunkach matematyki i fizyki w tamtejszej Wyższej Szkole Pedagogicznej. W Sanoku była zatrudniona jako nauczycielka. Początkowo pracowała w tamtejszym II Liceum Ogólnokształcącym w Sanoku, a potem do końca lat 80. w Szkole Podstawowej nr 1. Na przełomie lat 80./90. uczyła matematyki w Zasadniczej Szkole Zawodowej Sanockiej Fabryki Autobusów.
Należała do PZPR. Była radną Miejskiej Rady Narodowej (MRN) w Sanoku kadencji 1988-1990, w obu przypadkach zasiadając w Komisji Oświaty i Kultury. 
W 1989 działając w ramach Komitetu Obywatelskiego „Solidarność” udzielała się w pomocy potrzebującym. W wyborach samorządowych w 1990 startowała z listy sanockiego KO „Solidarność” i uzyskała mandat radnej Rady Miasta Sanoka I kadencji (1990–1994). Należała do Zjednoczenia Chrześcijańsko-Narodowego. Była inicjatorką powstania 17 września 1991 koła Towarzystwa Pomocy im. św. Brata Alberta w Sanoku. Została prezesem tegoż koła. 10 listopada tego roku otwarto jadłodajnię dla najuboższych przy ul. Henryka Sienkiewicza. W kolejnych latach kierowane przez nią koło realizowało kolejne dzieła działalności charytatywnej, m.in. punkt przyjmowania darów „Dar Serca” oraz prysznice przy ul. Kościuszki (1992), schronisko dla bezdomnych mężczyzn w Olchowcach (1993, od 1999 Dom Inwalidy Bezdomnego), Dom Opieki Społecznej przy ul. Rymanowskiej (1997, w 2009 otwarte w przekazanym w 2002 budynku w Olchowcach), programy „Wyprowadzić na prostą” (2005), „Rozjaśnić lata naszej starości” (2006). Stanowisko prezesa koła pełniła przez 16 lat, do listopada 2007. W wyborach samorządowych 1998 uzyskała mandat radnej Rady Powiatu Sanockiego startując z listy Akcji Wyborczej Solidarność jako członkini ZChN. Zainicjowała też powstanie Stowarzyszenia Pomoc Rodzinie im. Św. Ks. Zygmunta Gorazdowskiego w Sanoku w 2007 (wspierającego potrzebujące dzieci), Zakładu Pielęgnacyjno-Opiekuńczego im. św. Brata Alberta w Sanoku oraz zaangażowała się w działalność Społecznego Towarzystwa Opieki nad Zwierzętami w Sanoku, Fundacji Zdrowia na Rzecz Szpitala w Sanoku przy ul. 800-lecia 26. Za jej sprawą powstał punkt integracyjny dla dzieci i seniorów w pomieszczeniu stacji kolejowej Sanok Miasto. Podjęła starania zmierzające do utworzenia w Sanoku domu samotnej matki w budynku przy ul. Matejki im. Jana Kellera.
Od 1959 zamężna ze Zdzisławem (1934-2011), ma troje dzieci: Jerzego, Beatę, Agnieszkę.

</doc>
<doc id="5387959" url="https://pl.wikipedia.org/wiki?curid=5387959" title="Karol Myrek">
Karol Myrek

Karol Myrek (ur. 27 marca 1886 w Piaskach Wielkich, zm. ok. 1964 w Krakowie) – pułkownik Wojska Polskiego, od sierpnia 1945 pełnomocnik Rządu RP w Legnicy.
Życiorys.
Pochodził z chłopskiej rodziny. Jego ojcem był Wojciech Myrek. W 1908 roku wstąpił do armii austro-węgierskiej, w której szeregach walczył we Włoszech. Studiował na Uniwersytecie Jagiellońskim, które ukończył w 1914 r. z tytułem magistra prawa. Po zakończeniu I wojny światowej dołączył do Wojska Polskiego. Brał udział w wojnie polsko-bolszewickiej jako adiutant. W 1932 dosłużył się stopnia pułkownika. Podczas kampanii wrześniowej był dowódcą obrony artyleryjskiej Krakowa, a następnie dowódcą artylerii ośrodka trzeciego. 20 września przedostał się z Polski do Węgier, gdzie pozostał do zakończenia wojny. 
Od 14 sierpnia do grudnia 1945 roku pełnił stanowisko pełnomocnika Rządu RP na obwód XXI – miasto Legnicę, co odpowiadało dzisiejszemu stanowisku prezydenta miasta. We wrześniu tego samego roku, mianował na swojego zastępcę Władysława Dybowskiego. Powodem odwołania Myrka ze stanowiska była jego krytyka wobec radzieckich władz miasta.
Upamiętnienie.
W Legnicy znajduje się ulica płk. Karola Myrka.

</doc>
<doc id="5387960" url="https://pl.wikipedia.org/wiki?curid=5387960" title="Posejdon (1884)">
Posejdon (1884)

Posejdon – polski lodołamacz z okresu po II wojnie światowej, zbudowany w Szwecji, uprzednio szwedzki Bryderen i duński. 
Historia.
Zbudowany został w stoczni Kockums Mekaniska Verkstad A.B. w Malmö w 1884 roku. Pojemność jednostki wynosiła 436 BRT i 149 NRT. Napęd stanowiła jedna 3-cylindrowa maszyna parowa potrójnego rozprężania o mocy 1000 KM, napędzająca jedną śrubę. 
Wszedł do eksploatacji w Szwecji 20 listopada 1884 roku. Od 1929 roku eksploatowany w Danii przez Det Forendee Dampskibs Selskab w Kopenhadze. W 1947 roku został zakupiony przez Polskę, przybywając do Gdyni 27 marca tego roku. Był eksploatowany przez Urząd Morski w Szczecinie, a następnie przekazany do floty Polskiego Ratownictwa Okrętowego. Służył do łamania lodu na Zalewie Szczecińskim. Między innymi z uwagi na kosztowną eksploatację wycofany ze służby w listopadzie 1960 roku. 
Po wycofaniu z eksploatacji służył jako kotłownia dla Zakładów Tłuszczowych im. Migały w porcie w Gdyni, przeznaczony następnie do złomowania.

</doc>
<doc id="5387963" url="https://pl.wikipedia.org/wiki?curid=5387963" title="Dariusz Pawłoś">
Dariusz Pawłoś

Dariusz Pawłoś (ur. 16 kwietnia 1969 w Hrubieszowie) – polski germanista, od 2022 ambasador RP w Niemczech.
Życiorys.
Dariusz Pawłoś ukończył studia germanistyczne na Uniwersytecie Marii Curie-Skłodowskiej w Lublinie (1993). Studiował także politologię na Uniwersytecie Warszawskim. Był nauczycielem języka niemieckiego w LXXIII Liceum Ogólnokształcącym w Warszawie. W 1995 rozpoczął pracę w Fundacji „Polsko-Niemieckie Pojednanie”. W latach 2008–2017 był przewodniczącym jej zarządu. W 2007 kierował Biurem Przedstawiciela Ministra Spraw Zagranicznych ds. Współpracy Polsko-Niemieckiej w MSZ RP. Od 2009 nadzorował realizację programu dokumentacyjnego Instytutu Pamięci Narodowej i Ministerstwa Kultury i Dziedzictwa Narodowego „Straty osobowe i ofiary represji pod okupacją niemiecką”. Prowadził wykłady dla studentów z zagranicy w ramach Szkoły Letniej Uniwersytetu Warszawskiego.
W latach 2017–2021 był rzecznikiem prasowym i kierownikiem Referatu ds. Komunikacji i Dyplomacji Publicznej Ambasady RP w Berlinie. W latach 2021–2022 był zastępcą dyrektora Departamentu Dyplomacji Publicznej i Kulturalnej MSZ RP. Przedstawiciel Rządu RP w Kuratorium . 15 marca 2022 został dyrektorem zarządzającym Polsko-Niemieckiej Współpracy Młodzieży. 18 października 2022 powołany na ambasadora RP w Niemczech. Sprawowanie funkcji rozpoczął 22 listopada 2022.
W 2005 został odznaczony Krzyżem Oficerskim Odznaki Honorowej za Zasługi dla Republiki Austrii.
Posługuje się językami: niemieckim, angielskim i rosyjskim. Żonaty, ojciec córki i syna.

</doc>
<doc id="5387970" url="https://pl.wikipedia.org/wiki?curid=5387970" title="Ineos Grenadier">
Ineos Grenadier

Ineos Grenadier – samochód terenowy klasy wyższej produkowany przez brytyjskie przedsiębiorstwo Ineos Automotive od 2022 roku.
Historia i opis modelu.
Rozwój.
Po raz pierwszy plany zbudowania samochodu terenowego będącego współczesną interpretacją pierwszej generacji Land Rovera Defendera z lat 1983–2016 ogłoszono w lutym 2017 roku. Pomysłodawcą przedsięwzięcia został brytyjski miliarder sir Jim Ratcliffe, właściciel koncernu chemicznego Ineos, który rok wcześniej do tych celów powołał przedsiębiorstwo Ineos Automotive. W lutym 2018 ujawniono, że brytyjski samochód terenowy rozwijany jest w pod nazwą "Projekt Grenadier", nawiązując do pubu w londyńskim Knightsbridge, w którym Ratcliffe omawiał pierwsze detale przedsięwzięcia. Wtedy też pozyskano pierwszego ważnego partnera technologicznego, współpracującą dotychczas m.in. z Mercedesem-Benzem niemiecką firmę Mbtech. W grudniu 2019 z kolei nawiązano kooperację z austriacką Magną Powertrain przy opracowywaniu ramy i zawieszenia. W międzyczasie, we wrześniu tego samego roku ogłoszono, że współczesna interpretacja klasycznego Land Rovera Defendera będzie nosić nazwę Ineos Grenadier.
Premiera.
Pierwsze oficjalne fotografie i wstępną specyfikację techniczną Grenadiera przedstawiono w lipcu 2020. Klasyczną stylistykę łączącą elementy retro z oświetleniem typu LED opracował szef działu projektowego Ineos Automotive, Toby Ecuyer. Samochód zyskał foremną sylwetkę bezpośrednio nawiązującą kształtem bryły nadwozia, linią dachu i szyb czy przetłoczeniami do pierwowzoru Land Rovera. W pierwszej kolejności zadebiutowała odmiana z 5-drzwiowym nadwoziem, planując uwzględnienie w gamie także 2-miejscowej odmiany użytkowej oraz 4-drzwiowego pickupa.
Właściwości terenowe zapewniło nie tylko off-roadowe ogumienie, ale i m.in. umieszczone zewnątrz koło zapasowe i drabinka do wejścia na dach na klapie bagażnika. Głównymi założeniami podczas procesu konstrukcyjnego było oparcie modelu na ramie, zawieszenie ze sztywnymi mostami, stały mechaniczny napęd na cztery koła oraz tradycyjny silnik spalinowy. Za dostarczenie jednostki napędowej wraz ze skrzyniami biegów wybrano niemieckie BMW. Prezentacja wstępnych informacji na temat Ineosa Grenadiera była wstępem do dalszego intensywnego procesu rozwojowego, w ramach którego przez kolejne 2 lata samochód w formie przedprodukcyjnych prototypów miał przejechać 1,8 miliona kilometrów.
W lipcu 2021 Ineos Automotive przedstawiło pierwsze oficjalne fotografie kabiny pasażerskiej Grenadiera, którą utrzymano w surowym, użytkowym wzornictwie uwzględniającym też nowoczesne, cyfrowe rozwiązania. Tuż za dwuramiennym kołem kierownicy znalazł się niewielki wyświetlacz cyfrowych zegarów, z kolei masywną konsolę centralną wzbogaciły liczne przełączniki i przyciski, które znalazły się także na podsufitce. Na szczycie deski rozdzielczej znalazł się 12,3 calowy, dotykowy ekran systemu multimedialnego spokrewnionego z systemem BMW. Od niemieckiej firmy zapożyczono też charakterystyczny, wąski dżojstik do zmiany trybów jazdy automatycznej przekładni biegów. Ineos Grenadier trafiły do sprzedaży z dwoma rodzajami sześciocylindrowych silników konstrukcji BMW: benzynowym o mocy 285 KM oraz wysokoprężnym rozwijającym 249 KM. Oba silniki współpracują z ośmiobiegową automatyczną skrzynią biegów, którą dostarcza niemiecka firma ZF Friedrichshafen.
Grenadier FCEV.
Jeszcze w fazie rozwoju produkcyjnej odmiany Ineosa Grenadiera, brytyjski producent w październiku 2021 zapowiedział chęć budowania swojego modelu terenowego także w odmianie napędzanej wodorem z wykorzystaniem technologii południowokoreańskiego koncernu Hyundai Motor Group. Testy prototypów z takim napędem rozpoczęły się w 2022, a rozwój wodorowych napędów dla samochodów terenowych firmy zainwestowano ponad 1,7 miliarda funtów. W tym samym roku Ineos Automotive poinformowało, że rozważa opracowanie Grenadiera także w czysto elektrycznym wariancie.
Sprzedaż.
Pierwotnie produkcja Ineosa Grenadiera miała odbywać się lokalnie, na terenie Wielkiej Brytanii. We wrześniu 2019 Reuters podawał, że Jim Ratcliffe chce chce zainwestować 600 milionów funtów w budowę nowej fabryki w walijskim Bridgend, tworząc 500 miejsc pracy. Rozważano wtedy też drugą lokalizację na wytwarzanie terenowego modelu w postaci miasta Estarreja w Portugalii. W grudniu 2020 brytyjska firma ogłosiła zmianę decyzji, za miejsce produkcji Grenadiera wybierając ostatecznie dawne zakłady niemieckiego Smarta we francuskim Hambach. Ineos Automotive kupiło w ten sposób zakłady od Daimlera, przejmując 1,3 tysiąca pracowników i zwracając uwagę na bliskość Niemiec, skąd dostarczane miały być układy napędowe BMW. Pierwotnie początek produkcji wyznaczono na koniec 2021 roku, jednak ostatecznie seryjna produkcja Ineosa Grenadiera rozpoczęła się w drugiej połowie października 2022 z dostawami pierwszych sztuk wyznaczonymi na grudzień tego samego roku. Wśród rynków zbytu już we wrześniu 2021 roku uwzględniono Polskę, w której brytyjska firma zaplanowała uruchomienie autoryzowanej sprzedaży w co najmmniej 3 punktach dealerskich poczynając od 2022 roku, serwisowanie zapewniając we współpracy z firmą Bosch.
Silniki.
Benzynowe:
Wysokoprężne:

</doc>
<doc id="5387972" url="https://pl.wikipedia.org/wiki?curid=5387972" title="Siedliska (rejon halicki)">
Siedliska (rejon halicki)

Siedliska (ukr. Селище) – dawna wieś na Ukrainie, w obwodzie iwanofrankiwskim, w rejonie halickim, do 1945 w Polsce, w województwie stanisławowskim, w powiecie stanisławowskim, w gminie Błudniki, gdzie we wrześniu 1934 utworzyły gromadę
Wieś zniszczona 12 lipca 1950 za wspieranie UPA, a mieszkańcy wysiedleni do obwodu chersońskiego.

</doc>
<doc id="5387973" url="https://pl.wikipedia.org/wiki?curid=5387973" title="Siedliska (obwód iwanofrankiwski)">
Siedliska (obwód iwanofrankiwski)



</doc>
<doc id="5387980" url="https://pl.wikipedia.org/wiki?curid=5387980" title="Wasilinki">
Wasilinki

Wasilinki – dawna wieś. Tereny, na których leżała, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów zaścianek w okręgu wiejskim Dołhinów, w gminie Dołhinów, w powiecie wilejskim, w guberni wileńskiej Imperium Rosyjskiego. W 1866 roku miał 7 dusz rewizyjnych. Należał do dóbr Dołhinów, własność Kamieńskich.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 36 osób, 35 było wyznania rzymskokatolickiego a 1 prawosławnego. Jednocześnie 33 mieszkańców zadeklarowało polską a 3 białoruską przynależność narodową. Było tu 7 budynków mieszkalnych. W 1931 w 8 domach zamieszkiwały 52 osoby.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5387989" url="https://pl.wikipedia.org/wiki?curid=5387989" title="Józef Żabner">
Józef Żabner

Józef Żabner (ur. 17 października 1894 w Ostrowcu, zm. ?) – starszy sierżant Wojska Polskiego, działacz niepodległościowy, kawaler Orderu Virtuti Militari, wyznania mojżeszowego.
Życiorys.
Urodził się 17 października 1894 w Ostrowcu, w powiecie opatowskim, w rodzinie Naftuli, właściciela drukarni, i Perli z Krakowskich. Ukończył trzy oddziały szkoły powszechnej, trzy klasy gimnazjum, a później kursy maturalne. Z gimnazjum wystąpił z powodu trudnej sytuacji materialnej i rozpoczął pracę w drukarni ojca. W 1913 został członkiem ochotniczej straży ogniowej w Radomiu, a w następnym roku również członkiem miejscowej straży obywatelskiej. 15 kwietnia 1915 wstąpił do armii rosyjskiej.
22 marca 1919 pod Kozicami został ranny.
W 1921, po zwolnieniu z wojska, został zatrudniony w jednej z warszawskich drukarni. W następstwie redukcji personelu stracił posadę i wrócił do Radomia, gdzie znów pracował w drukarni ojca.
Dział społecznie w Związku Kaniowczyków i Żeligowczyków (Oddział w Radomiu), Związku Strzeleckim (sekretarz komendy obwodu) i Stowarzyszeniu Rezerwistów i byłych Wojskowych (członek komisji rewizyjnej).
Był żonaty, miał córkę Ewę Berachę (ur. 1 stycznia 1929).

</doc>
<doc id="5387991" url="https://pl.wikipedia.org/wiki?curid=5387991" title="Wiazowiec (rejon wilejski)">
Wiazowiec (rejon wilejski)

Wiazowiec (; ) – dawna wieś. Tereny, na których leżała, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Miejscowość została zlikwidowana w 2018 roku.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 62 osoby, 26 były wyznania rzymskokatolickiego a 36 prawosławnego. Jednocześnie 25 mieszkańców zadeklarowało polską a 37 białoruską przynależność narodową. Było tu 8 budynków mieszkalnych. W 1931 w 11 domach zamieszkiwało 65 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Do 1973 roku w sielsowiecie Milcza.
Od 1991 w składzie niepodległej Białorusi.

</doc>
<doc id="5387995" url="https://pl.wikipedia.org/wiki?curid=5387995" title="Bożena Grabowska">
Bożena Grabowska

Bożena Grabowska (ur. 10 maja 1934 w Warszawie, zm. 11 kwietnia 1999) – polska piosenkarka.
Życiorys.
Debiutowała w 1961 roku w programie "Podwieczorek przy mikrofonie". Wystąpiła na II Międzynarodowym Festiwalu Piosenki Sopot 1962. W 1964 roku występowała w radiu i telewizji w Holandii, Belgii i RFN. Od 1970 występowała w paryskich kabaretach i rewiach, natomiast w 1974 odbyła tournée po USA, gdzie nagrała również płytę.
W 2012 nakładem wydawnictwa Teddy Records ukazał się album CD pt. "Bożena Grabowska – Little Man" prezentujący dorobek piosenkarki.

</doc>
<doc id="5387999" url="https://pl.wikipedia.org/wiki?curid=5387999" title="Olivier Becht">
Olivier Becht

Olivier Becht (ur. 28 kwietnia 1976 w Strasburgu) – francuski polityk z partii Agir, który od 2022 pełni funkcję ministra delegowanego handlu zagranicznego, atrakcyjności i obywateli francuskich za granicą w rządzie premier Élisabeth Borne. Od wyborów 2017 do 2022 r. był członkiem Zgromadzenia Narodowego Francji, reprezentującym departament Górny Ren. W latach 2008–2017 był burmistrzem gminy Rixheim w Alzacji.
W Zgromadzeniu Narodowym Becht był członkiem Komisji Obrony. Pełniąc tę funkcję, był współautorem (wraz ze Stéphane Trompille) raportu parlamentarnego na temat obrony kosmicznej w 2019 r., wzywającego Ministerstwo Obrony do zwiększenia swoich zdolności w obliczu mnożenia się konkurentów i potencjalnych wrogów. Był także członkiem francuskich parlamentarnych grup przyjaźni z Niemcami, Japonią i Rumunią.

</doc>
<doc id="5388000" url="https://pl.wikipedia.org/wiki?curid=5388000" title="Siemikowce (Tustań)">
Siemikowce (Tustań)

Siemikowce (ukr. Семиківці) – dawna wieś, od 1983 część wsi Tustań (ukr. Тустань) na Ukrainie w rejonie iwanofrankiwskim obwodu iwanofrankiwskiego, nad Gniłą Lipą.
Historia.
Siemikowce to dawniej samodzielna wieś. W II Rzeczypospolitej stanowiła gminę jednostkową "Siemikowce " w powiecie stanisławowskim w województwie stanisławowskim. 1 sierpnia 1934 roku w ramach reformy na podstawie ustawy scaleniowej Siemikowce weszły w skład nowej zbiorowej gminy Delejów, gdzie we wrześniu 1934 utworzyły gromadę.
Podczas II wojny światowej w gminie Halicz w powiecie stanisławowskim w dystrykcie Galicja.
Po wojnie włączone w struktury ZSRR.

</doc>
<doc id="5388001" url="https://pl.wikipedia.org/wiki?curid=5388001" title="Beatrice Covassi">
Beatrice Covassi

Beatrice Covassi (ur. 1 grudnia 1968 we Florencji) – włoska polityk i urzędniczka europejska, deputowana do Parlamentu Europejskiego IX kadencji.
Życiorys.
Ukończyła studia z zakresu porównawczego prawa administracyjnego na Uniwersytecie Florenckim, a także studia podyplomowe w Kolegium Europejskim w Brugii. Zawodowo związana z administracją Unii Europejskiej, gdzie zajęła się głównie kwestiami gospodarki cyfrowej i cyberbezpieczeństwa. Pracowała jako urzędniczka Dyrekcji Generalnej ds. Sieci Komunikacyjnych, Treści i Technologii, zajmowała m.in. stanowisko zastępczyni dyrektora działu. Była też radcą do spraw gospodarki cyfrowej w przedstawicielstwie UE w USA. W 2016 mianowana stałym przedstawicielem Komisji Europejskiej we Włoszech, funkcję tę pełniła do 2020.
W 2019 bez powodzenia kandydowała w wyborach europejskich z ramienia Partii Demokratycznej. Mandat posłanki do PE IX kadencji objęła w grudniu 2022. Przystąpiła do grupy Postępowego Sojuszu Socjalistów i Demokratów.

</doc>
<doc id="5388002" url="https://pl.wikipedia.org/wiki?curid=5388002" title="FC Hegelmann w europejskich pucharach">
FC Hegelmann w europejskich pucharach



</doc>
<doc id="5388004" url="https://pl.wikipedia.org/wiki?curid=5388004" title="Tomasz Zarycki">
Tomasz Zarycki

Tomasz Paweł Zarycki (ur. 1 marca 1970 w Warszawie) – polski socjolog i geograf społeczny, profesor nauk społecznych.
Życiorys.
Tytuł doktora (socjologia) uzyskał w 1998 r. W 2009 r. uzyskał habilitację z socjologii. W 2018 r. otrzymał tytuł profesora nauk społecznych.
W latach 2012-2020 dyrektor Instytutu Studiów Społecznych Uniwersytetu Warszawskiego.
Był członkiem Narodowej Rady Rozwoju.
Praca naukowa.
Prace Zaryckiego dotyczą relacji centro-peryferyjnych, analizy postkolonialnej i dyskursów orientalistycznych w Europie Środkowo-Wschodniej, teorii Bourdieu oraz roli inteligencji wśród elit.
Model stosunków centro-peryferyjnych.
Jedną z głównych koncepcji rozwijanych przez Zaryckiego jest idea przestrzennych hierarchii władzy między obszarami "centrum" i "peryferiami", które związane są z różnicami w zasobach i uprzywilejowaniu różnych rodzajów kapitałów (ekonomicznego, społecznego, kulturowego). 
Podstawową rolę odgrywa kapitał ekonomiczny - i jego silna koncentracja w obszarach "centrum" zapewnia im dominację nad mniej zasobnymi w ten rodzaj kapitału "peryferiami". "Peryferie" chroniąc się przed nadmierną władzą centrów przyjmują strategię wspierania innych rodzajów kapitałów (np. dowartościowując kapitał polityczny - podtyp kapitału społecznego, lub w szczególny sposób uprzywilejowując kapitał kulturowy). Przykładem kraju, w którym kompensacyjną rolę wobec kapitału ekonomicznego przyjmuje kapitał polityczny, jest Rosja. W Polsce w tej roli uprzywilejowany jest kapitał kulturowy (stąd też silna rola inteligencji w polskich elitach).
Ponieważ lokalne hierarchie nieekonomicznych kapitałów nie zmieniają faktu, że "centra" dominują nad "peryferiami" kapitałem ekonomicznym, w krajach peryferyjnych tworzy się napięcie społeczne związane z możliwością oparcia statusu społecznego na kryteriach "centrum" lub na kryteriach lokalnych. Stąd też częsty podział peryferyjnych elit na orientację "procentrową" i "antyperyferyjną" lub "properyferyjną" i "antycentrową".

</doc>
<doc id="5388007" url="https://pl.wikipedia.org/wiki?curid=5388007" title="Chorostków (Tustań)">
Chorostków (Tustań)

Chorostków (ukr. Хоростків), Chorostków Polski – dawna wieś, od 1983 część wsi Tustań (ukr. Тустань) na Ukrainie w rejonie iwanofrankiwskim obwodu iwanofrankiwskiego, nad Gniłą Lipą.
Historia.
Chorostków to dawniej samodzielna wieś. W II Rzeczypospolitej stanowiła gminę jednostkową "Chorostków" w powiecie stanisławowskim w województwie stanisławowskim. 1 sierpnia 1934 roku w ramach reformy na podstawie ustawy scaleniowej Chorostków wszedł w skład nowej zbiorowej gminy Delejów, gdzie we wrześniu 1934 utworzył gromadę.
Podczas II wojny światowej w gminie Halicz w powiecie stanisławowskim w dystrykcie Galicja.
Po wojnie włączony w struktury ZSRR.

</doc>
<doc id="5388008" url="https://pl.wikipedia.org/wiki?curid=5388008" title="Chorostków Polski">
Chorostków Polski



</doc>
<doc id="5388014" url="https://pl.wikipedia.org/wiki?curid=5388014" title="Kończaki Nowe">
Kończaki Nowe

 
Kończaki Nowe (ukr. Нові Кінчаки) – dawna wieś, obecnie południowa część wsi Kończaki na Ukrainie, w obwodzie iwanofrankiwskim, w rejonie halickim. Leżą nad rzeką Horożanką.
Historia.
Kończaki Nowe to dawniej samodzielna wieś. W II Rzeczypospolitej stanowiła gminę jednostkową "Kończaki Nowe" w powiecie stanisławowskim w województwie stanisławowskim. 1 sierpnia 1934 roku w ramach reformy na podstawie ustawy scaleniowej Chorostków wszedł w skład nowej zbiorowej gminy Delejów, gdzie we wrześniu 1934 wraz z wsiami Sadki, Sina i Topiła utworzyły gromadę "Kończaki Nowe".
Podczas II wojny światowej w gminie Delejów w powiecie stanisławowskim w dystrykcie Galicja.
Po wojnie włączone w struktury ZSRR.

</doc>
<doc id="5388016" url="https://pl.wikipedia.org/wiki?curid=5388016" title="Kończaki Stare">
Kończaki Stare

 
Kończaki Stare (ukr. Старі Кінчаки) – dawna wieś, obecnie północna część wsi Kończaki na Ukrainie, w obwodzie iwanofrankiwskim, w rejonie halickim. Leżą nad rzeką Horożanką.
Historia.
Kończaki Nowe to dawniej samodzielna wieś. W II Rzeczypospolitej stanowiła gminę jednostkową "Kończaki Stare" w powiecie stanisławowskim w województwie stanisławowskim. 1 sierpnia 1934 roku w ramach reformy na podstawie ustawy scaleniowej Chorostków wszedł w skład nowej zbiorowej gminy Delejów, gdzie we wrześniu 1934 utworzyły gromadę "Kończaki Stare".
Podczas II wojny światowej w gminie Delejów w powiecie stanisławowskim w dystrykcie Galicja.
Po wojnie włączone w struktury ZSRR.

</doc>
<doc id="5388021" url="https://pl.wikipedia.org/wiki?curid=5388021" title="Tumirz">
Tumirz



</doc>
<doc id="5388023" url="https://pl.wikipedia.org/wiki?curid=5388023" title="Hanusowce">
Hanusowce



</doc>
<doc id="5388024" url="https://pl.wikipedia.org/wiki?curid=5388024" title="Wisła Kraków w sezonie 2022/2023 (piłka nożna)">
Wisła Kraków w sezonie 2022/2023 (piłka nożna)

Sezon 2022/2023 jest dla Wisły Kraków pierwszym od 26. lat, a 7. w całej historii klubu, w drugiej klasie rozgrywkowej w polskim systemie ligowym w piłce nożnej.
Pierwszym spotkaniem, które rozegrała drużyna, był sparing 18 czerwca z Garbarnią Kraków. Sezon ligowy krakowski klub rozpoczął 16 lipca meczem u siebie z Sandecją Nowy Sącz. W rundzie jesiennej drużyna uplasowała się na 10. miejscu w tabeli. Udział w Pucharze Polski zawodnicy Wisły zakończyli w ćwierćfinale po porażce z Motorem Lublin. 
Fortuna I liga.
Od sezonu 2008/2009 w lidze występuje 18 zespołów, grając systemem kołowym. Rozegranych zostanie 306 meczów w 34 kolejkach sezonu zasadniczego. Do II ligi spadną 3 najsłabsze zespoły. Zmagania rozpoczęły się 16 lipca 2022 roku., a zakończą 11 czerwca 2023 roku.
Po zakończeniu sezonu rozegrany zostanie turniej barażowy o miejsce w Ekstraklasie w sezonie 2023/2024 pomiędzy zespołami, które zajmą w I lidze pozycje 3–6. W półfinałach baraży, które odbędą się 7 czerwca, pary zostaną ułożone według klucza 3–6 i 4–5, zaś 11 czerwca w finale zmierzą się zwycięzcy półfinałów. We wszystkich meczach gospodarzami będą drużyny, które zajęły w lidze wyższą pozycję.
Tabela.
Ostatnia aktualizacja: 22. kolejka
 baraż o miejsce w Ekstraklasie w sezonie 2023/2024
Wyniki spotkań.
Ostatnia aktualizacja: 24. kolejka&lt;br&gt;
 zwycięstwo remis porażka
Kolejka po kolejce.
 awans do Ekstraklasy baraże o Ekstraklasę spadek do II ligi
Fortuna Puchar Polski.
Jako drużyna występująca w sezonie 2021/2022 w rozgrywkach Ekstraklasy, Wisła Kraków rozpoczęła udział w Pucharze od 1 rundy.
 zwycięstwo remis porażka
Mecze towarzyskie.
Stan na: 25 lutego 2023
 zwycięstwo remis porażka
Transfery.
Przyszli.
Stan na: 31 sierpnia 2022
Odeszli.
Stan na: 31 sierpnia 2022

</doc>
<doc id="5388026" url="https://pl.wikipedia.org/wiki?curid=5388026" title="Żowteń">
Żowteń



</doc>
<doc id="5388032" url="https://pl.wikipedia.org/wiki?curid=5388032" title="Pitrycz">
Pitrycz

Pitrycz (ukr. Пітрич) – dawna wieś, obecnie część wsi Kozina (ukr. Козина) na Ukrainie w rejonie tyśmienickim obwodu iwanofrankiwskiego, nad Dniestrem. Leży na północ od centrum Koziny.
Historia.
Pitrycz to dawniej samodzielna wieś. W II Rzeczypospolitej stanowiła gminę jednostkową "Pitrycz" w powiecie stanisławowskim w województwie stanisławowskim. 1 sierpnia 1934 roku w ramach reformy na podstawie ustawy scaleniowej Pitrycz wszedł w skład nowej zbiorowej gminy Jezupol, gdzie we wrześniu 1934 utworzył gromadę.
Po wojnie włączony w struktury ZSRR.

</doc>
<doc id="5388040" url="https://pl.wikipedia.org/wiki?curid=5388040" title="Villagers of Ioannina City">
Villagers of Ioannina City

Villagers of Ioannina City – grecki zespół rockowy założony w mieście Janina (w gr. transkrypcji "Joanina"), od której pochodzi jego nazwa.
Jego muzyka klasyfikowana jest jako stoner rock, z elementami rocka progresywnego, folk rocka i post rocka, przy czym sam zespół określa się jako "heavy rock". Zespół łączy brzmienie nisko strojonych gitar z nietypowym instrumentarium takim jak dudy, kaval, klarnet czy didjeridoo. Muzycy podkreślają wpływ rodzinnego miasta i regionu Epiru na swoją twórczość.
Villagers of Ioannina City powstał we wczesnych latach 2000, dopiero po 2008 zaczął korzystać również z tradycyjnych instrumentów. Pierwsze nagrania zespołu (płyta promocyjna z 2010) przeszły niezauważone, natomiast nagrania z debiutanckiej płyty "Riza" z 2014 zdobyły popularność w internecie. Początkowo grupa mieszała teksty po grecku i angielsku, jednak z rosnącą popularnością na koncepcyjnej płycie "Age of Aquarius" dominowały już teksty w języku angielskim.
W 2022 zespół trzykrotnie wystąpił w Polsce.

</doc>
<doc id="5388053" url="https://pl.wikipedia.org/wiki?curid=5388053" title="Waldemar Starosta (biskup)">
Waldemar Starosta (biskup)

Waldemar Starosta (ur. 31 maja 1955 w Ostródzie, zm. 9 października 2019) – polski duchowny nowoapostolski, biskup i prezydent (zwierzchnik) Kościoła Nowoapostolskiego w Polsce.
Życiorys.
W 1975 roku został ordynowany na urząd poddiakona. W 1980 został kapłanem, a w 1981 ewangelistą i krótko później objął urząd ewangelisty okręgowego. W 1989 został ordynowany na biskupa przez Głównego Apostoła Richarda Fehra. W latach 1989–2019 jako biskup pełnił funkcję zwierzchnika Kościoła Nowoapostolskiego w Polsce. Pracował między innymi na rzecz powstania Ustawy o stosunku Państwa do Kościoła Nowoapostolskiego w Polsce. 
Zmarł 9 października 2019 roku. List kondolencyjny po śmierci biskupa Waldemara Starosty do władz Kościoła Nowoapostolskiego w Polsce wystosował premier RP Mateusz Morawiecki.

</doc>
<doc id="5388062" url="https://pl.wikipedia.org/wiki?curid=5388062" title="Mancewicze">
Mancewicze

Mancewicze (, "Mancawiczy"; , "Manciewiczi") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Współcześnie w skład wsi wchodzi także dawna okolica szlachecka Siesiulki.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Myto.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. W 1921 wieś Mancewicze liczyła 173 mieszkańców, zamieszkałych w 35 budynkach, a okolica Siesiulki 25 mieszkańców, zamieszkałych w 5 budynkach. Wszyscy mieszkańcy obu miejscowości byli Polakami wyznania rzymskokatolickiego.
Podczas II wojny światowej istniała tu placówka akowskiej Samoobrony Nowogródzkiej, dowodzona m.in. przez Olgierda Christa "Leszka".
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5388063" url="https://pl.wikipedia.org/wiki?curid=5388063" title="Siesiulki">
Siesiulki



</doc>
<doc id="5388068" url="https://pl.wikipedia.org/wiki?curid=5388068" title="Nowosiółki (sielsowiet Wawiórka)">
Nowosiółki (sielsowiet Wawiórka)

Nowosiółki (, "Nawasiołki"; , "Nowosiołki") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka, nad Dzitwą.
Współcześnie w skład wsi wchodzi także dawny zaścianek Mancewszczyzna.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Myto.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. W 1921 wieś Nowosiółki liczyła 339 mieszkańców, zamieszkałych w 55 budynkach, wyłącznie Białorusinów. 237 mieszkańców było wyznania prawosławnego i 102 rzymskokatolickiego. Zaścianek Mancewszczyzna liczył 14 mieszkańców, zamieszkałych w 2 budynkach, w tym 8 Polaków i 6 Białorusinów. Wszyscy mieszkańcy Mancewszczyzny byli wyznania prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5388069" url="https://pl.wikipedia.org/wiki?curid=5388069" title="Mancewszczyzna">
Mancewszczyzna



</doc>
<doc id="5388077" url="https://pl.wikipedia.org/wiki?curid=5388077" title="Demodex norvegicus">
Demodex norvegicus

Demodex norvegicus – gatunek roztocza z rodziny nużeńcowatych. Żyje w mieszkach włosowych szczura wędrownego.
Taksonomia.
Gatunek ten opisany został po raz pierwszy w 1995 roku przez Vladimíra Bukvę. Jako lokalizację typową wskazano Czeskie Budziejowice w Czechach. Epitet gatunkowy nawiązuje do epitetu gatunkowego żywiciela, "Rattus norvegicus".
Morfologia i rozwój.
Osobniki dorosłe.
Samce osiągają od 233 do 266 μm długości i od 35 do 63 μm szerokości, zaś samice od 225 do 267 μm długości i od 32 do 43 μm szerokości ciała.
Niemal prostokątna w zarysie, nieco szersza niż dłuższa gnatosoma ma parę wyrastających blisko jej środka i skierowanych grzbietowo-dośrodkowo kolców nadbiodrowych o wiosłowatym kształcie, umiarkowanie spłaszczonych i ku lekko wklęśniętym wierzchołkom rozszerzonych. Podkowiasta nabrzmiałość gardzieli ma położone środkowo-bocznie szczecinki subgnatosomalne. Nogogłaszczki budują dwa człony ruchome, z których pierwszy ma proste żeberko o ukośnym przebiegu, a ostatni ma drobne żeberko, na boku rożek, na krawędzi przedniej przezroczysty ząbek, a na spodzie jeden kolec mały i niezmodyfikowany oraz dwa kolce dwuwierzchołkowe.
Podosoma samca jest szersza, o bokach w zarysie wypukłych, samicy zaś węższa, o niemal równoległych w obrysie bokach. U samicy podosoma jest cała poprzecznie rowkowana, u samca natomiast obszar pośrodku grzbietu przed wysokością trzeciej pary odnóży jest gładki i wyniesiony, tworząc tarczę podosomalną. Na spodzie podosomy leżą cztery pary płytek epimeralnych; u samca płytki te są słabo zaznaczone, ku środkowi zanikające; u samicy są lepiej rozwinięte, płytki danej pary stykają się ze sobą pośrodkowo, a w przypadku pary ostatniej nawet zlewają się w części tylnej. Odnóża występują w liczbie czterech par. Spośród ich ruchomych członów drugi ma ostrogę tylno-brzuszną i nabrzmiałość tylno-boczną, a ostatni parę pazurków o lekko odgiętych trzonach, rozdwojonych wierzchołkach i dużych, odgiętych ku tyłowi ostrogach. W przypadku stóp pierwszych dwóch par odnóży na stronie grzbietowej obecny jest solenidion. Samiec ma na wierzchu podosomy dwie pary guzków grzbietowych, szczeliniasty otwór płciowy, położony nad jasnym, owalnym westibulum na wysokości pierwszej i drugiej pary odnóży, oraz edeagus o długości od 25 do 40 μm, umieszczony na wysokości płytek epimeralnych od pierwszej do trzeciej pary. Nasada edeagusa jest nabrzmiała, a jego osłonka szeroka.
U samicy wulwa leży tuż pod tylną krawędzią ostatniej pary płytek epimeralnych i ma postać podłużnej szczeliny o długości od 13 do 15 μm. Opistosoma jest wydłużona, u samca zwęża się od podstawy do tępego wierzchołka, u samicy jest niemal rurkowata i nieco zwężać się ku zaokrąglonemu szczytowi zaczyna dopiero w ostatniej ćwiartce długości. Powierzchnia opistosomy jest poprzecznie rowkowana, a w części przednio-grzbietowej opatrzona parą guzków. U obu płci występuje narząd opistosomalny. U samca ma on szeroko poprzeczny por oraz zesklerotyzowaną inwaginację w postaci rurki zakończonej wrzecionowatym zbiornikiem. U samicy por jest U-kształtny, a inwaginacja błoniasta, palcowata, spłaszczona grzbietobrzusznie.
Stadia rozwojowe.
Jaja są silnie wydłużone, niemal rurkowate, na przednim końcu stępione bardziej niż na tylnym, pozbawione wieczka. Ich wymiary wynoszą od 135 do 150 μm długości i od 40 do 45 μm szerokości.
Larwy mają ciało wrzecionowate w zarysie, długości od 144 do 241 μm i szerokości od 15 do 31 μm. Ich gnatosoma wystaje przed obrys ciała. Ostatni człon nogogłaszczków ma skierowany ku przodowi, niezmodyfikowany kolec i grupkę drobnych kolców na spodzie. Kolce nadbiodrowe są drobne i na szczytach spłaszczone, wyrastają z rurkowatej nabrzmiałości przy bocznych krawędziach grzbietowej strony gnatosomy i wystają nieco poza jej zarys. Na podosomie leżą trzy pary nieczłonowanych odnóży zwieńczonych jednym pazurkiem z kilkoma drobnymi wierzchołkami. Między odnóżami drugiej i trzeciej pary leżą dwie pary małych, półkowatych tarczek brzusznych.
Protonimfy mają wrzecionowate ciało o długości od 194 do 370 μm i szerokości od 21 do 34 μm. Par odnóży również są trzy. Od larw różnią się przede wszystkim obecnością na wierzchołku każdego odnóża dwóch czterowierzchołkowych pazurków.
Nimfy osiągają od 267 do 386 μm długości i od 27 do 48 μm szerokości. Ich gnatosoma ma umieszczone na rurkowatych nabrzmiałościach, szpatułkowate kolce nadbiodrowe. Nogogłaszczki budują dwa człony ruchome, z których drugi ma zakrzywiony i niezmodyfikowany kolec grzbietowy oraz dwa kolce przednio-brzuszne, jeden jedno-, a drugi dwuwierzchołkowy. Występują cztery pary odnóży, każde zakończone dwoma czterowierzchołkowymi pazurkami. Między odnóżami od pierwszej do czwartej pary leżą trzy pary tarczek brzusznych.
Ekologia i występowanie.
Roztocz ten jest monoksenicznym komensalem lub pasożytem szczura wędrownego. Bytuje w mieszkach włosowych na skórze okolic genitaliów i odbytu. Nie stwierdzono wywoływania przez jego żerowanie zmian skórnych.
Do parazytofauny szczura wędrownego należą również cztery inne gatunki nużeńców: "D. nanus", "D. ponderosus", "D. ratti" oraz "D. ratticola". Spośród nich w okolicy genitaliów i odbytu żyje również "D. nanus", ma on jednak różne od "D. norvegicus" preferencje co do warstwy tkanki i struktury skóry. Ze względu na specjalizację topograficzną wszystkie cztery gatunki mogą współwystępować na pojedynczym osobniku żywiciela.
Gatunek podawany dotąd z Polski i Czech.

</doc>
<doc id="5388079" url="https://pl.wikipedia.org/wiki?curid=5388079" title="Aleksander Łukaszewicz">
Aleksander Łukaszewicz

Aleksander Łukaszewicz (zm. 5 stycznia 2019) – polski ekonomista, prof. zw. dr hab.
Życiorys.
W 1950 r. ukończył studia ekonomiczne na Uniwersytecie Łódzkim, w 1978 uzyskał tytuł profesora nauk ekonomicznych. Został zatrudniony na stanowisku profesora zwyczajnego w OLYMPUS Szkole Wyższej im. prof. R. Kudlińskiego w Warszawie, oraz w Zakładzie Strategii i Polityki Gospodarczej na Wydziale Nauk Ekonomicznych Uniwersytetu Warszawskiego.
Był członkiem rady naukowej Polskiego Towarzystwa Ekonomicznego i kierownikiem w Zakładzie Strategii i Polityki Gospodarczej na Wydziale Nauk Ekonomicznych Uniwersytetu Warszawskiego. W kwietniu 1982 został powołany przez Prezesa Rady Ministrów w skład 26-osobowej Konsultacyjnej Rady Gospodarczej pod przewodnictwem prof. Czesława Bobrowskiego.

</doc>
<doc id="5388082" url="https://pl.wikipedia.org/wiki?curid=5388082" title="Biegi narciarskie na Mistrzostwach Świata w Narciarstwie Klasycznym 2003 – bieg łączony kobiet">
Biegi narciarskie na Mistrzostwach Świata w Narciarstwie Klasycznym 2003 – bieg łączony kobiet

Bieg łączony kobiet na 10 km – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2003; zawody odbyły się 22 lutego 2003 roku. Tytułu sprzed dwóch lat nie obroniła Virpi Kuitunen z Finlandii, która tym razem zajęła 16. miejsce. Nową mistrzynią świata została Kristina Šmigun z Estonii, zdobywając pierwszy w historii złoty medal dla swojego kraju w tej konkurencji. Drugie miejsce zajęła Niemka Evi Sachenbacher, a brązowy medal zdobyła Rosjanka Olga Zawjałowa.

</doc>
<doc id="5388084" url="https://pl.wikipedia.org/wiki?curid=5388084" title="Rejestrator zdarzeń">
Rejestrator zdarzeń



</doc>
<doc id="5388085" url="https://pl.wikipedia.org/wiki?curid=5388085" title="Fitobezoar">
Fitobezoar



</doc>
<doc id="5388086" url="https://pl.wikipedia.org/wiki?curid=5388086" title="Trichobezoar">
Trichobezoar



</doc>
<doc id="5388088" url="https://pl.wikipedia.org/wiki?curid=5388088" title="Farmakobezoar">
Farmakobezoar



</doc>
<doc id="5388089" url="https://pl.wikipedia.org/wiki?curid=5388089" title="Region Albula">
Region Albula

 
Region Albula (niem. "Region Albula") – jednostka administracyjna w Szwajcarii, w kantonie Gryzonia. Powstała 1 stycznia 2016. Powierzchnia regionu wynosi 683,51 km², zamieszkany jest przez 8 175 osób (31 grudnia 2020). Siedziba administracyjna regionu znajduje się w miejscowości Albula/Alvra. 
Gminy.
W skład regionu wchodzi sześć gmin: 

</doc>
<doc id="5388092" url="https://pl.wikipedia.org/wiki?curid=5388092" title="Biegi narciarskie na Mistrzostwach Świata w Narciarstwie Klasycznym 2003 – bieg na 30 km kobiet">
Biegi narciarskie na Mistrzostwach Świata w Narciarstwie Klasycznym 2003 – bieg na 30 km kobiet

Bieg kobiet na 30 km techniką dowolną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2003; zawody odbyły się 28 lutego 2003 roku. Tytułu sprzed czterech lat (na MŚ 2001 bieg na 30 km kobiet został odwołany) nie obroniła Rosjanka Łarisa Łazutina, która wcześniej zakończyła karierę. Nową mistrzynią świata została jej rodaczka, Olga Zawjałowa, drugie miejsce zajęła kolejna Rosjanka - Jelena Buruchina, a brązowy medal zdobyła Kristina Šmigun z Estonii.

</doc>
<doc id="5388093" url="https://pl.wikipedia.org/wiki?curid=5388093" title="Biegi narciarskie na Mistrzostwach Świata w Narciarstwie Klasycznym 2003 – sztafeta kobiet">
Biegi narciarskie na Mistrzostwach Świata w Narciarstwie Klasycznym 2003 – sztafeta kobiet

Sztafeta kobiet na 4x5 km – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2003; zawody odbyły się 24 lutego 2003 roku. Tytułu sprzed dwóch lat nie obroniła reprezentacja Rosji (Natalja Korostielowa, Olga Zawjałowa, Jelena Buruchina oraz Nina Gawriluk), która tym razem zdobyła brązowy medal. Nowymi mistrzyniami świata zostały Niemki w składzie: Manuela Henkel, Viola Bauer, Claudia Künzel i Evi Sachenbacher, a drugie miejsce zajęły Norweżki: Anita Moen, Marit Bjørgen, Hilde Gjermundshaug Pedersen i Vibeke Skofterud.

</doc>
<doc id="5388097" url="https://pl.wikipedia.org/wiki?curid=5388097" title="Misiewicze">
Misiewicze



</doc>
<doc id="5388098" url="https://pl.wikipedia.org/wiki?curid=5388098" title="Bogdan Rycerski">
Bogdan Rycerski

Bogdan Adam Rycerski (ur. 6 grudnia 1971 w Wohyniu) – polski dowódca wojskowy; generał brygady Wojska Polskiego, dowódca 15 Brygady Zmechanizowanej (2020–2021), od 29 czerwca 2022 szef sztabu Wielonarodowego Korpusu Północny – Wschód.
Przebieg służby wojskowej.
Bogdan Rycerski studia wojskowe rozpoczął we wrześniu 1991 jako podchorąży Wyższej Szkoły Oficerskiej Wojsk Zmechanizowanych we Wrocławiu. W 1995 roku ukończył Wyższą Szkołę Oficerską im. Tadeusza Kościuszki, w sierpniu tego roku promowany na pierwszy stopień oficerski – podporucznika. Służbę zawodową rozpoczął w październiku 1995 na stanowisku dowódcy plutonu, a następnie dowódcy kompanii czołgów w 4 Suwalskiej Brygadzie Kawalerii Pancernej w Orzyszu. Od 2000 wykonywał obowiązki dowódcy kompanii do 2002 w 15 Brygadzie Zmechanizowanej w Giżycku. W latach 2002–2004 ukończył studia magisterskie na Wydziale Zarządzania i Dowodzenia w Akademii Obrony Narodowej. W 2004 po studiach został skierowany służbowo do Świętoszowa, gdzie objął funkcję zastępcy dowódcy 1 batalionu czołgów w 10 Brygadzie Kawalerii Pancernej, a następnie w kwietniu 2006 został wyznaczony na stanowisko szefa sekcji operacyjnej brygady do 2010. W między czasie w 2007 pełnił służbę w ramach VIII zmiany PKW Irak z funkcją szefa wydziału INFOOPS MND-CS. W 2008 ukończył kurs kandydatów na dowódców batalionów na AON.
W 2010 został skierowany ze Świętoszowa do Żagania, gdzie wykonywał obowiązki dowódcy batalionu czołgów w 34 Brygadzie Kawalerii Pancernej. W latach 2010–2011 pełnił służbę w ramach VIII zmiany w PKW Afganistanie na stanowisku zastępcy szefa sztabu ds. operacyjnych DCOS OPS. W 2011 objął stanowisko dowódcy batalionu czołgów w 10BKPanc, a następnie w lutym 2012 otrzymał nominację na szefa sztabu brygady. W latach 2013–2014 sprawował obowiązki służbowe poza granicami kraju w ramach XIV zmiany PKW Afganistan na stanowisku zastępcy dowódcy kontyngentu – szefa sztabu. W latach 2015–2016 ukończył Wyższy Kurs Operacyjno-Strategiczny oraz studia podyplomowe na Wydziale Zarządzania i Dowodzenia na AON. 23 maja 2017 został pożegnany w Świętoszowie przez dowódcę 10 BKPanc płka Dariusza Parylaka, skierowany został do Giżycka, gdzie 2 czerwca 2017 objął funkcję zastępcy dowódcy 15 Brygadzie Zmechanizowanej. 25 sierpnia 2017 w Bemowie Piskim współuczestniczył w przygotowaniu wizyty sekretarza generalnego NATO Jensa Stoltenberga i ministra obrony narodowej Antoniego Macierewicza, zorganizował także briefing dowódcy Batalionowej Grupy Bojowej (BGB) NATO ppłka Christophera L’Heureuxa, poświęcony funkcjonowaniu BGB rozlokowanej w Polsce.
Od 27 lipca 2018 czasowo pełnił obowiązki dowódcy brygady, które przejął od gen. bryg. Jarosława Gromadzińskiego. 9 sierpnia 2018 w obecności dowódcy 16 Pomorskiej Dywizji Zmechanizowanej gen. dyw. Marka Sokołowskiego przekazał obowiązki dowódcy 15 GBZ dla płka Norberta Iwanowskiego. 15 listopada 2019 w Giżycku w obecności dowódcy 16 Pomorskiej Dywizji Zmechanizowanej gen. dyw. Krzysztofa Radomskiego przejął od gen. bryg. Norberta Iwanowskiego czasowe pełnienie obowiązków dowódcy 15 Giżyckiej Brygady Zmechanizowanej. 12 marca 2020 w Warszawie sekretarz stanu w MON Wojciech Skurkiewicz w imieniu ministra obrony narodowej wręczył mu nominację na nowe stanowisko służbowe dowódcy 15 Giżyckiej Brygady Zmechanizowanej w Giżycku z dniem objęcia stanowiska dowódcy brygady 20 marca 2020. W dniach 19–23 czerwca 2020 kierował ćwiczeniem „Bull Run-12” przeprowadzonym w pobliżu Przesmyku Suwalskiego.
15 sierpnia 2020 prezydent RP Andrzeja Duda mianował go na stopień generała brygady. W dniach 15–16 maja 2021 w Bemowie Piskim był organizatorem Mistrzostw Polski Long Range w strzelaniu długodystansowym środowisk służb mundurowych i sportowych. 3 listopada 2021 został wyznaczony na zastępcę szefa sztabu ds. zabezpieczenia Wielonarodowego Korpusu Północny – Wschód w Szczecinie. 26 listopada 2021 w Giżycku w obecności dowódcy 16 Pomorskiej Dywizji Zmechanizowanej gen. dyw. Krzysztofa Radomskiego przekazał obowiązki dowódcy 15 Brygady Zmechanizowanej dla płka Piotra Fajkowskiego. 29 czerwca 2022 minister obrony narodowej Mariusz Błaszczak wyznaczył go na stanowisko szefa sztabu Wielonarodowego Korpusu Północno-Wschodniego z dniem 1 lipca 2022. Interesuje się modelarstwem i pasjonuje sportem – rajdy ekstremalne, biegi górskie i biegi na orientacje.
Odznaczenia.
W ponad 30 letniej służbie wojskowej był wyróżniany i odznaczany:
i inne
Garnizony w przebiegu służby.
W ponad 30 letniej służbie wojskowej był w garnizonach:

</doc>
<doc id="5388100" url="https://pl.wikipedia.org/wiki?curid=5388100" title="Pełnomocnik Rządu do Spraw Reformy Centrum Gospodarczego Rządu">
Pełnomocnik Rządu do Spraw Reformy Centrum Gospodarczego Rządu

Pełnomocnik Rządu do Spraw Reformy Centrum Gospodarczego Rządu – jednostka organizacyjna Rady Ministrów istniejąca w latach 1995–1997, powołana w celu przygotowania reformy centrum gospodarczego Rządu i opracowania projektów podstaw legislacyjnych służących dalszej jego przebudowie.   
Powołanie Pełnomocnika.
Na podstawie rozporządzenia Rady Ministrów z 1995 r. w sprawie ustanowienia Pełnomocnika Rady Ministrów do Spraw Reformy Centrum Gospodarczego Rządu powołano Pełnomocnika. Ustanowienie Pełnomocnika pozostawało w ścisłym związku ustawą z 1985 r. o zmianach w organizacji oraz zakresie działania niektórych naczelnych i centralnych organów administracji państwowej.  
Funkcję Pełnomocnika powierzono sekretarzowi stanu w Urzędzie Rady Ministrów do spraw koordynacji restrukturyzacji administracji gospodarczej państwa oraz tworzenia struktur zarządzania mieniem państwowym.
Pełnomocnik podlegał Prezesowi Rady Ministrów.
Zadania  Pełnomocnika.
Do zadań Pełnomocnika należało przygotowanie reformy centrum gospodarczego Rządu, w szczególności:
Pełnomocnik   zobowiązany był przedstawić do rozpatrzenia Radzie Ministrów projekty aktów prawnych dotyczących przeprowadzenia reformy.
Pełnomocnik upoważniony był do wnoszenia, za zgodą Prezesa Rady Ministrów, opracowanych przez siebie projektów aktów prawnych do rozpatrzenia przez Radę Ministrów.
Pełnomocnik informował Prezesa Rady Ministrów o wszelkich zagrożeniach w procesie realizacji reformy.
Zadania Pełnomocnika z 1997 r..
Na podstawie ustawy z 1996 r. o organizacji i trybie pracy Rady Ministrów oraz o zakresie działania ministrów  ustanowiono Pełnomocnika Rządu do Spraw Reformy Centrum Gospodarczego Rządu określono zadania Pełnomocnika Rządu . Pełnomocnik działał w Kancelarii Prezesa Rady Ministrów.
Do zadań Pełnomocnika należało koordynowanie prac związanych z reformą centrum administracyjnego i gospodarczego Rządu oraz przygotowanie projektów podstaw legislacyjnych dalszej jego przebudowy, a w szczególności:
Pełnomocnik upoważniony był do wnoszenia, za zgodą Prezesa Rady Ministrów, opracowanych przez siebie projektów aktów prawnych dotyczących reformy do rozpatrzenia przez Radę Ministrów.
Projekty aktów prawnych oraz innych dokumentów rządowych wpływających na organizację centrum gospodarczego Rządu podlegały zaopiniowaniu przez Pełnomocnika.
Obowiązki Pełnomocnika.
Pełnomocnik przedstawiał Radzie Ministrów:
Obsługę merytoryczną, organizacyjno-prawną, techniczną i kancelaryjno-biurową zapewniała Pełnomocnikowi Kancelaria Prezesa Rady Ministrów.
Zniesienie urzędu Pełnomocnika.
Na podstawie rozporządzenia Rady Ministrów z 1997 r. w sprawie zniesienia urzędu Pełnomocnika Rządu do Spraw Reformy Centrum Gospodarczego Rządu zlikwidowano urząd Pełnomocnika.

</doc>
<doc id="5388101" url="https://pl.wikipedia.org/wiki?curid=5388101" title="Żerdź wiertnicza">
Żerdź wiertnicza

Żerdź wiertnicza – podłużna rura długości od 3 do 6 metrów, stosowana przy wierceniach.
Żerdzie mają za zadanie przedłużanie całego przewodu wiertniczego. W żerdziach stosowane są gwinty typu stożkowego. Żerdź jest bezpośrednio wkręcana do graniatki, montuje się je przy pomocy metalowej linki zakończonej specjalnym uchwytem. Między innymi poprzez nią przepływa płuczka wiertnicza. Żywotność żerdzi waha się od 3000 do 5000 motogodzin.

</doc>
<doc id="5388105" url="https://pl.wikipedia.org/wiki?curid=5388105" title="Markucie (Białoruś)">
Markucie (Białoruś)

Markucie (, "Markuci"; , "Markuti") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Wawerka/Myto.
W dwudziestoleciu międzywojennym okolica szlachecka leżąca w Polsce, w województwie nowogródzkim, w powiecie lidzkim, w gminie Myto/Wawiórka. W 1921 miejscowość liczyła 119 mieszkańców, zamieszkałych w 18 budynkach, wyłącznie Polaków. 118 mieszkańców było wyznania rzymskokatolickiego i 1 prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5388112" url="https://pl.wikipedia.org/wiki?curid=5388112" title="Mejry">
Mejry

Mejry (, "Miejry"; , "Miejry") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
W XIX i w początkach XX w. trzy miejscowości: dwie wsie i okolica szlachecka, położone w Rosji, w guberni wileńskiej, w powiecie lidzkim, jedna wieś w gminie Wawerka/Myto, druga wieś oraz okolica w gminie Wasiliszki.
W dwudziestoleciu międzywojennym Mejry były już jedną wsią, leżąca w Polsce, w województwie nowogródzkim, w powiecie lidzkim, w gminie Myto/Wawiórka. W 1921 miejscowość liczyła 184 mieszkańców, zamieszkałych w 34 budynkach, wyłącznie Polaków wyznania rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5388113" url="https://pl.wikipedia.org/wiki?curid=5388113" title="Muzeum Komunikacji Miejskiej MPK-Łódź">
Muzeum Komunikacji Miejskiej MPK-Łódź



</doc>
<doc id="5388114" url="https://pl.wikipedia.org/wiki?curid=5388114" title="Biegi narciarskie na Mistrzostwach Świata w Narciarstwie Klasycznym 2003 – sprint kobiet">
Biegi narciarskie na Mistrzostwach Świata w Narciarstwie Klasycznym 2003 – sprint kobiet

Sprint kobiet techniką dowolną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2003; zawody odbyły się 26 lutego 2003 roku. Tytułu sprzed dwóch lat nie obroniła Pirjo Manninen z Finlandii, która tym razem zajęła szóste miejsce. Nową mistrzynią świata została Marit Bjørgen z Norwegii, zdobywając pierwszy w historii złoty medal dla swojego kraju w tej konkurencji. Drugie miejsce zajęła Niemka Claudia Künzel, a brązowy medal zdobyła kolejna Norweżka - Hilde Gjermundshaug Pedersen.

</doc>
<doc id="5388115" url="https://pl.wikipedia.org/wiki?curid=5388115" title="Hekuran Hoxhalli">
Hekuran Hoxhalli

Hekuran Hoxhalli – deputowany do Zgromadzenia Albanii z ramienia Demokratycznej Partii Albanii.
Życiorys.
W 2017 roku został deputowanym do albańskiego parlamentu z ramienia Demokratycznej Partii Albanii.

</doc>
<doc id="5388119" url="https://pl.wikipedia.org/wiki?curid=5388119" title="Karol Borys">
Karol Borys

Karol Borys (ur. 28 września 2006 w Otmuchowie) – polski piłkarz, grający na pozycji pomocnika w klubie Śląsk Wrocław.
Kariera.
Karol Borys karierę piłkarską rozpoczął w Otmuchowie, w klubie Czarni Otmuchów, zanim w 2013 roku dołączył do Akademii Śląska Wrocław. Podpisał tam swój pierwszy profesjonalny kontrakt w październiku 2021 roku, wcześniej będąc na testach w Manchesterze United.
21 maja 2022 roku Borys zadebiutował zawodowo w pierwszej drużynie Śląska Wrocław, wchodząc jako zmiennik w ostatnich 20 minutach przegranego 3-4 meczu z Górnikiem Zabrze podczas ostatniego dnia sezonu 2021-22. Tym samym stał się pierwszym zawodnikiem urodzonym w 2006 roku, który wystąpił w Ekstraklasie i wyparł Mirosława Pękalę jako najmłodszy zawodnik w historii śląskiego klubu.

</doc>
<doc id="5388120" url="https://pl.wikipedia.org/wiki?curid=5388120" title="Al Rihla">
Al Rihla

Al Rihla () – piłka futbolowa firmy Adidas, którą rozgrywano fazę grupową oraz pucharową Mistrzostw Świata w Piłce Nożnej w Katarze w 2022. W jej wnętrzu umieszczono inercyjną jednostkę pomiarową (ang. "inertial measurement unit"), która dostarcza sędziom VAR szczegółowych danych dotyczących ruchu piłki w czasie rzeczywistym. Jest to pierwsza oficjalna piłka Mistrzostw Świata wykonana z przyjaznych dla środowiska atramentów i klejów.
Nazwa.
Al Rihla w języku arabskim oznacza podróż. Rihla to również tradycyjny gatunek arabskiej literatury dotyczący wypraw.
Historia.
Adidas zaprezentował piłkę 30 marca 2022 roku w Katarze. Wzięło w niej udział dwóch wcześniejszych zdobywców tytułu Mistrza Świata (Kaká z Brazylii i Iker Casillas z Hiszpanii) oraz Farah Jefry z Arabi Saudyjskiej i Nouf Al Anzi ze Zjednoczonych Emiratów Arabskich.
Wygląd.
Według FIFA oprawa wizualna piłki zainspirowana została katarską kulturą i architekturą. Ma ona też nawiązywać do flagi Kataru i tradycyjnej arabskiej łodzi - Dau. Wersja pro wyróżnia się nadrukowanymi na jej powierzchni szarymi napisami w językach: angielskim, chińskim, arabskim, hiszpańskim, francuskim i esperanto: „Football is: Teamwork - Fair play - Collective Responsibility - Passion - Respect” (pol. „Piłka Nożna to: praca zespołowa – uczciwa gra – zbiorowa odpowiedzialność – pasja – szacunek”).
Mecze półfinałowe, finał i mecz o trzecie miejsce zostały rozegrane wersją piłki o zmienionej kolorystyce. Jej nazwa – Al Hilm – oznacza w języku arabskim „marzenie”.
Produkcja.
Adidas zlecił produkcję piłek meczowych egipskiej firmie podległej pakistańskiemu Forward Sports. Tworzenie pamiątkowych egzemplarzy i replik zostało zlecone indonezyjskiemu producentowi Global Way.

</doc>
<doc id="5388126" url="https://pl.wikipedia.org/wiki?curid=5388126" title="Stefano Rega">
Stefano Rega

Stefano Rega (ur. 30 grudnia 1968 w Villaricca) – włoski duchowny katolicki, biskup San Marco Argentano-Scalea od 2023.
Życiorys.
Święcenia kapłańskie otrzymał 29 czerwca 1993 i został inkardynowany do diecezji Aversa. Pracował głównie jako duszpasterz parafialny, był także m.in. wychowawcą seminarium w Neapolu, rektorem diecezjalnego seminarium oraz szefem kurialnego wydziału ds. duszpasterstwa powołań.
10 grudnia 2022 papież Franciszek mianował go ordynariuszem diecezji San Marco Argentano-Scalea. Sakrę biskupią przyjął 18 lutego 2023 w katedrze św. Pawła Apostoła w Aversie z rąk biskupa Aversy, Angelo Spinillo.

</doc>
<doc id="5388133" url="https://pl.wikipedia.org/wiki?curid=5388133" title="Przejście wspólnot kościelnych do Kościoła Prawosławnego Ukrainy">
Przejście wspólnot kościelnych do Kościoła Prawosławnego Ukrainy

Przejście wspólnot kościelnych do Kościoła Prawosławnego Ukrainy to proces przejścia parafii, wcześniej zrzeszonych w Ukraińskiej Cerkwi Prawosławnej (Patriarchatu Moskiewskiego) (UKP PM), z tej metropolii do Kościoła Prawosławnego Ukrainy (KPU). Proces ten zapoczątkował Sobór Zjednoczeniowy z 15 grudnia 2018 r., w wyniku którego powstał Kościół Prawosławny Ukrainy. W okresie od 15 grudnia 2018 r. do 7 listopada 2022 r. 1153 parafie (czyli ok. 9,5% z 12 092 parafii, które posiadał UKP PM w grudniu 2018 r.) ogłosiły przejście z UKP PM do KPU.
W 2022 po starcie Rosyjska inwazja na Ukrainę około 700 kolejnych parafii przeniesionych z UPC (MP) do Cerkwi Prawosławnej Ukrainy. Ogółem w ciągu czterech lat od soboru zjednoczeniowego do OCU przystąpiło prawie 1500 wspólnot wyznaniowych.
Liczba przejść parafii.
Były dwa okresy przejściowe:
Przed Soborem Zjednoczeniowym 62 parafie przeszły z UKP PM do UKP PK. Liczy według roku: 23 w 2014 r.; 22 w 2015 roku; 5 w 2016, 10 w 2017; 2 w 2018 roku.
W dniu 10 grudnia 2018 r. UKP PM opublikował swój roczny raport stwierdzający, że na koniec 2018 r. posiadał 12 092 parafie (2017: 12 069).
Od 15 grudnia 2018 r. przejście parafii UKP PM do KPU następowało w ujęciu liczbowym według miesięcy:

</doc>
<doc id="5388136" url="https://pl.wikipedia.org/wiki?curid=5388136" title="Fundacja DKMS">
Fundacja DKMS



</doc>
<doc id="5388139" url="https://pl.wikipedia.org/wiki?curid=5388139" title="Mariampol Miasto">
Mariampol Miasto



</doc>
<doc id="5388140" url="https://pl.wikipedia.org/wiki?curid=5388140" title="DKMS (ujednoznacznienie)">
DKMS (ujednoznacznienie)



</doc>
<doc id="5388144" url="https://pl.wikipedia.org/wiki?curid=5388144" title="Mariampol Wieś">
Mariampol Wieś

Mariampol Wieś (ukr. Маріямпіль-Село) – dawniej samodzielna wieś, obecnie w granicach wsi Mariampol na Ukrainie. Leży w pobliżu rzeki Dniestr, w zachodniej części Mariampola.
Historia.
Mariampol Wieś to dawniej admninistracyjnie samodzielna wieś, choć de facto stanowiła przedmieście miasta Mariampola. Po utraceniu przez miasto Mariampol praw miejskich obu wsiom dopisano do nazwy wyróżniki "Miasto" (Mariampol Miasto) i "Wieś" (Mariampol Wieś), aby móc je odróżnić. W II Rzeczypospolitej stanowiła gminę jednostkową "Mariampol Wieś" w powiecie stanisławowskim w województwie stanisławowskim. 1 sierpnia 1934 roku w ramach reformy na podstawie ustawy scaleniowej Mariampol Wieś wszedł w skład nowej zbiorowej gminy Mariampol Miasto, gdzie we wrześniu 1934 utworzył gromadę.
Po wojnie włączony w struktury ZSRR.

</doc>
<doc id="5388148" url="https://pl.wikipedia.org/wiki?curid=5388148" title="Zespół Szkół Muzycznych im. Fryderyka Chopina w Pile">
Zespół Szkół Muzycznych im. Fryderyka Chopina w Pile

Zespół Szkół Muzycznych im. Fryderyka Chopina w Pile (ZSM w Pile) – największa w północnej Wielkopolsce placówka szkolnictwa artystycznego. Rozpoczęcie działalności pilskiej szkoły muzycznej datuje się oficjalnie na 1 stycznia 1970 r. Organem prowadzącym szkołę jest Ministerstwo Kultury i Dziedzictwa Narodowego z instytucją podległą - Departamentem Szkolnictwa Artystycznego i Edukacji Kulturalnej MKiDN, zaś nadzór pedagogiczny sprawuje Centrum Edukacji Artystycznej.
Struktura i organizacja szkoły.
Zespół Szkół Muzycznych im. Fryderyka Chopina w Pile tworzą:
ZSM w Pile jest bezpłatną szkołą publiczną prowadzącą wyłącznie kształcenie artystyczne, co oznacza, iż uczniowie realizują jej program jednocześnie z zajęciami w innej szkole oświatowej (szkole podstawowej, średniej, na studiach), stąd zajęcia odbywają się w uwzględniających ten fakt porach, głównie w godzinach popołudniowych. Nabór do szkoły tego typu odbywa się raz w roku, w czerwcu, na podstawie przesłuchań lub egzaminów oceniających predyspozycje kandydatów.
Dyrektorzy.
Wicedyrektorami szkoły byli: Zdzisław Brzyszko, Zbigniew Guzowski, Karol Urbanek, Danuta Kotowska, Grażyna Kędziora. Od roku 2019 funkcję tę pełni Emilia Pankowiak.
Historia.
Bernard Wojciechowski, późniejszy dyrektor pilskiej szkoły muzycznej, rozpoczął starania o rozwój edukacji artystycznej w mieście jeszcze przed oficjalnym otwarciem państwowej szkoły muzycznej. Od października 1969 r. nauczano dzieci i młodzież, korzystając z pomieszczeń udostępnionych w szkole podstawowej nr 9 (obecnie szkoła przy ul. Kujawskiej 18), później zaś z pomieszczeń dawnego Liceum Medycznego. (obecnie al. Niepodległości 2).
Na nową siedzibę artystycznej placówki edukacyjnej wyznaczono budynek zlokalizowany przy ul. Walki Młodych 39 (obecnie ul. Młodych 1). Wymagał on jednak gruntownego remontu, dlatego przekazanie budynku szkole odbyło się formalnie dopiero w dniu 2 grudnia 1970 r. W roku szkolnym 1970/1971, w wyremontowanym i zaadaptowanym na potrzeby szkoły budynku, naukę rozpoczęło 150 uczniów, a zatrudnienie znalazło 16 nauczycieli. Wśród pionierów nauczania muzycznego w Pile, obok dyrektora szkoły, wymienić można: Krystynę Wójcik, Klarę Kaulfusównę, Grażynę Kowalską, Leona Schuberta i Zdzisława Brzyszko oraz Sabinę Wojciechowską, która od roku 1971 prowadziła w budynku szkoły przedszkole muzyczne. Wkrótce po przeprowadzce do nowego budynku, w roku szkolnym 1971/1972 szkoła zyskała salę koncertową. 15 grudnia 1973 r. odbyła się w niej uroczystość nadania PSM I stopnia imienia Fryderyka Chopina.
W roku 1975, roku reformy administracyjnej, na mocy której powstało województwo pilskie, powstała także Państwowa Szkoła Muzyczna II stopnia im. Fryderyka Chopina w Pile. Zarządzenie powołujące PSM II stopnia do życia mówiło jednocześnie o połączeniu jej w jedną placówkę szkolną z Państwową Szkołą Muzyczną I stopnia, które razem utworzyły Zespół Szkół Muzycznych w Pile. Warto odnotować, że o ile PSM I i II stopnia od samego początku posiadały w swej nazwie imię patrona, to oficjalne nadanie Zespołowi Szkół Muzycznych w Pile imienia Fryderyka Chopina nastąpiło w roku jubileuszu 35-lecia istnienia szkoły, wskutek decyzji Ministra Kultury z dnia 21 stycznia 2005 r., w której doprecyzowano nazwę szkoły do jej obecnej wersji.
Bardzo ważnym etapem w rozwoju szkoły był dzień 13 października 1978 r., gdy oddano do użytku nowy gmach o powierzchni 800 m2 połączony z dotychczasowym budynkiem szkoły o powierzchni 300 m2. W ten sposób placówka zyskała nie tylko nowe sale lekcyjne, ale również salę kameralną, bibliotekę, nowe pomieszczenia administracyjne i klub. Fasadę nowej części szkoły ozdobiły charakterystyczne, rozpoznawalne wśród pilan płaskorzeźby autorstwa Eugeniusza Repczyńskiego przedstawiające zwiewne postaci grające na instrumentach. Motyw ten powtórzony jest w formie malunków we wnętrzach budynku na ścianie przy głównym wejściu oraz naprzeciw klatki schodowej w nowym gmachu.
W niedawnej historii istotne okazały się dla szkoły lata 2017-2018, które przyniosły przełom związany z poprawą funkcjonalności i estetyki budynków, ich wnętrz i otoczenia szkoły. Stało się to za sprawą zrealizowanych wówczas prac termomodernizacyjnych i remontowych, dzięki którym szkoła przeszła niezbędną, wieloaspektową i gruntowną modernizację. 
Działalność szkoły.
W ciągu ponad pięćdziesięcioletniej historii istnienia pilskiej szkoły muzycznej jej uczniowie zdobywali liczne nagrody na konkursach regionalnych, ogólnopolskich, a także międzynarodowych. 
Równolegle z działalnością pedagogiczno-edukacyjną szkoła realizuje od lat działania w charakterze gospodarza przeglądów i warsztatów muzycznych, w tym przede wszystkim cieszącego się dużą popularnością cyklicznego wydarzenia, jakim są Ogólnopolskie Warsztaty Rytmiki. Ponadto regularnie organizowane są w szkole okolicznościowe koncerty mające charakter otwarty, których ideą jest prezentowanie społeczności Piły osiągnięć uczniów.
W szkolnej sali koncertowej na przestrzeni lat usłyszeć było można m.in. Piotra Palecznego, Reginę Smendziankę, Orkiestrę Kameralną Polskiego Radia Amadeus pod batutą Agnieszki Duczmal, prof. Małgorzatę Komorowską, prof. Jadwigę Kotnowską, prof. Tomasza Strahla, prof. Bartosza Bryłę, prof. Andrzeja Tatarskiego, prof. Monikę Sikorską-Wojtachę, prof. Waldemara Wojtala, Waldemara Malickiego, zespół wokalny Affabre Concinui, Glass Duo, Rafała Blechacza, uczestników Międzynarodowego Konkursu Chopinowskiego czy renomowane chóry krajowe i zagraniczne.

</doc>
<doc id="5388149" url="https://pl.wikipedia.org/wiki?curid=5388149" title="Antonio Del Duca">
Antonio Del Duca

Antonio Del Duca (ur. 4 lipca 1926 w Casacanditella, zm. 9 lutego 2021 w Chieti) – włoski polityk i lekarz okulista, deputowany krajowy, poseł do Parlamentu Europejskiego I i II kadencji.
Życiorys.
W 1952 ukończył studia medyczne na Uniwersytecie Rzymskim „La Sapienza”, w 1955 uzyskał specjalizację z okulistyki. Praktykował następnie w zawodzie równolegle z karierą polityczną. Został członkiem Chrześcijańskiej Demokracji, od 1956 do 1979 pozostawał burmistrzem rodzinnego miasta Casacanditella. Od 1968 do 1979 zasiadał w Izbie Deputowanych V, VI i VII kadencji. W latach 1980–1984 i 1988–1989 sprawował mandat posła do Parlamentu Europejskiego, zastępując Emilio Colombo (I kadencja) i Ciriaco De Mitę (II kadencja, po odmowie objęcia mandatu przez Renato Dell'Andro). Przystąpił do Europejskiej Partii Ludowej (Chrześcijańskich Demokratów).
Był żonaty z Sofią, miał czworo dzieci.

</doc>
<doc id="5388150" url="https://pl.wikipedia.org/wiki?curid=5388150" title="Andrzej Gąsiorowski (kasztelan)">
Andrzej Gąsiorowski (kasztelan)



</doc>
<doc id="5388151" url="https://pl.wikipedia.org/wiki?curid=5388151" title="Marynopil">
Marynopil



</doc>
<doc id="5388153" url="https://pl.wikipedia.org/wiki?curid=5388153" title="T-Mobile US">
T-Mobile US

T-Mobile US – amerykańskie przedsiębiorstwo telekomunikacyjne z siedzibą w Bellevue. Jego największym udziałowcem jest Deutsche Telekom, który od sierpnia 2022, posiada 48,4% akcji zwykłych. Według raportu za drugi kwartał 2022 przedsiębiorstwo posiadało 110,023 mln. użytkowników w Stanach Zjednoczonych.

</doc>
<doc id="5388155" url="https://pl.wikipedia.org/wiki?curid=5388155" title="Pułki rakietowe Strategicznych Wojsk Rakietowych Rosji">
Pułki rakietowe Strategicznych Wojsk Rakietowych Rosji

Pułki rakietowe Strategicznych Wojsk Rakietowych Rosji – oddział wojskowy; zasadniczy moduł organizacyjny Strategicznych Wojsk Rakietowych Rosji.
Struktura organizacyjna.
W składzie każdego pułku znajdowało się stanowisko dowodzenia, wyrzutnie startowe oraz elementy wsparcia i zabezpieczenia. 
Dokładna struktura oraz liczba wyrzutni uzalezniona była od typu stosowanych rakiet. W latach 1991–2008 pułki wyposażone w stacjonarne zestawy strategiczne rakiet balistycznych typu: UR-100, RT-2R, MR-UR-100, UR-100 oraz RT-23UTTH posiadały 10 wyrzutni (silosów startowych). Pułki rakietowe uzbrojone w lekkie i średnie stacjonarne zestawy rakietowe posiadały łącznie 40–110 silosów startowych. Pułki uzbrojone w stacjonarne zestawy ciężkich rakiet balistycznych typu R-36, R-36M dysponowały sześcioma silosami startowymi. Było to około 5–10 pułków rakietowych, łącznie około 30–64 wyrzutni. W system dyżurowania bojowego znajdowały się też kolejowe pułki rakietowe uzbrojone w zestawy 19P961 z rakietami RT-23UTTH, a na swoim wyposażeniu posiadały trzy wyrzutnie. W strukturze dywizji SWR z mobilnymi zestawami rakiet balistycznych RT-12M pozostawało 3-5 pułków rakietowych, w każdym 9–10 wyrzutni. 

</doc>
<doc id="5388158" url="https://pl.wikipedia.org/wiki?curid=5388158" title="Teoria Kaluzy–Kleina">
Teoria Kaluzy–Kleina



</doc>
<doc id="5388160" url="https://pl.wikipedia.org/wiki?curid=5388160" title="Klasyczna teoria pola">
Klasyczna teoria pola

Klasyczna teoria pola – dział fizyki teoretycznej badający pola fizyczne bez użycia fizyki kwantowej. Opisuje on m.in. pola temperatur, ciśnień, naprężeń czy prędkości w mechanice ośrodków ciągłych oraz dwa rodzaje oddziaływań podstawowych: elektromagnetyzm oraz grawitację. Klasyczna teoria pola korzysta z narzędzi matematycznych jak teoria potencjału, analiza wektorowa czy tensorowa.
Rozwój.
Historycznie pierwszą polową teorią oddziaływań jest teoria grawitacji Newtona powstała w XVII w., którą później sformułowano za pomocą skalarnego potencjału. Wiek XIX przyniósł klasyczną elektrodynamikę Maxwella, w której występuje potencjał wektorowy. Wiek XX to szczególna teoria względności Einsteina, która wskazała na konieczność poprawy i rozwinięcia dzieła Newtona, tak by uwzględnić ograniczenie prędkości i symetrię Lorentza. Poprawną relatywistyczną teorią ciążenia okazała się ogólna teoria względności – również autorstwa Alberta Einsteina – oparta o tensor energii-pędu.
Od tego czasu powstały różne klasyczne teorie pola – zarówno elektrodynamiki, grawitacji jak i łączące oba oddziaływania:
W 2022 roku wszystkie z nich pozostają niepotwierdzone.
Elektrodynamika klasyczna doczekała się swojego kwantowego rozszerzenia: elektrodynamika kwantowa zaczęła powstawać w latach 20. XX w. i została ukończona w latach 40., co w latach 60. nagrodzono Nagrodą Nobla w dziedzinie fizyki. Dużo większe problemy stwarza kwantowanie grawitacji, choć pojawiło się kilka modeli tego typu jak teoria strun czy pętlowa grawitacja kwantowa. Niektórzy fizycy wyrazili opinię, że poszukiwana teoria grawitacji może nie być kwantyzacją teorii klasycznej.

</doc>
<doc id="5388162" url="https://pl.wikipedia.org/wiki?curid=5388162" title="Andrzej Gembicki (podkomorzy poznański)">
Andrzej Gembicki (podkomorzy poznański)



</doc>
<doc id="5388163" url="https://pl.wikipedia.org/wiki?curid=5388163" title="Wojska Rakietowe Przeznaczenia Strategicznego">
Wojska Rakietowe Przeznaczenia Strategicznego



</doc>
<doc id="5388165" url="https://pl.wikipedia.org/wiki?curid=5388165" title="Rafał Leszczyński (podskarbi wielki koronny)">
Rafał Leszczyński (podskarbi wielki koronny)



</doc>
<doc id="5388167" url="https://pl.wikipedia.org/wiki?curid=5388167" title="Ineos Automotive">
Ineos Automotive

Ineos Automotive – brytyjski producent samochodów terenowych z siedzibą w Londynie, działający od 2016 roku. Należy do koncernu chemicznego Ineos.
Historia.
W 2016 roku Land Rover podjął decyzję o zakończeniu produkcji swojego klasycznego modelu Defender w dotychczasowej postaci po 33 latach rynkowej obecności. Brytyjski miliarder i właściciel koncernu chemicznego Ineos sir Jim Ratcliffe wyraził wówczas chęć przejęcia praw do dalszej produkcji samochodu terenowego, jednak Land Rover nie był tym zainteresowany. W odpowiedzi na to, jeszcze w tym samym roku powołano motoryzacyjny oddział konglomeratu Ineos oddelegowanego do budowy współczesnej interpretacji klasycznego Defendera. W lutym 2017 roku Ineos Automotive oficjalnie zainaugurowało swoją działalność, a rok później ujawniono, że nowy samochód terenowy rozwijany jest pod nazwą "Projekt Grenadier". Tak nazwano też sam samochód, nawiązując do ulubionego pubu Jima Ratcliffa w londyńskim Knightsbridge, gdzie omawiano pierwsze szczegóły projektu.
Pierwsze informacje na temat modelu Ineos Grenadier ujawniono w lipcu 2020 roku, by wystrój kabiny pasażerskiej oraz specyfikację techniczną przedstawić rok później, w połowie 2021 roku. Wśród partnerów technologicznych projektu znalazła się m.in. austriacka Magna, a także niemieckie BMW zapewniające dostawy silników. Pierwotnie produkcja Grenadiera miała rozpocząć się pod koniec 2021 roku w specjalnie zbudowanych do tego celu walijskich zakładach w Bridgend. Po otrzymaniu od koncernu Daimler propozycji kupienia fabryki Smarta we francuskim Hambach, Ineos przystało ostatecznie na ulokowanie produkcji swojego samochodu terenowego właśnie w tym miejscu. Ostatecznie, produkcja Ineosa Grenadiera rozpoczęła się w październiku 2022.
Po uruchomieniu seryjnej produkcji oraz sprzedaży Grenadiera, Ineos Automotive koncentruje się na rozwoju alternatywnych źródeł napędu dla terenowego samochodu, by w przyszłości poszerzyć gamę wersji. W październiku 2021 brytyska firma potwierdziła, że zawarła partnerstwo z południowokoreańskim Hyundai Motor Group w celu zbudowania Grenadiera zasilanego wodorowymi ogniwami paliwowymi. W 2022 roku firma ujawniła także, że rozważa opracowanie Grenadiera w wersji w pełni elektrycznej.

</doc>
<doc id="5388169" url="https://pl.wikipedia.org/wiki?curid=5388169" title="Pajęczynokustrzebka złotożółta">
Pajęczynokustrzebka złotożółta

Pajęczynokustrzebka złotożółta ("Arachnopeziza aurelia" (Pers.) Fuckel) – gatunek grzybów z rodziny "Arachnopezizaceae".
Systematyka i nazewnictwo.
Pozycja w klasyfikacji według Index Fungorum: "Arachnopezizaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten opisał w 1822 r. Christiaan Hendrik Persoon nadając mu nazwę "Peziza aurelia". Obecną, uznaną przez Index Fungorum nazwę nadał mu Karl Wilhelm Gottlieb Fuckel w 1870 r.
Ma 12 synonimów. Niektóre z nich:
Polską nazwę podaje internetowy atlas grzybów.
Morfologia.
Owocniki typu apotecjum bardzo drobne, o średnicy 0,3–2 mm, występujące pojedynczo lub w grupach, siedzące, o okrągłym kształcie, początkowo miskowate, potem kielichowate. Nie mają trzonu, do podłoża przyrastają żółtawą grzybnią. Powierzchnia hymenialna gładka, o barwie od bladożółtej do złotożółtej. Powierzchnia zewnętrzna i brzeg pokryte żółtopomarańczowymi włoskami.
Strzępki o ścianach i zawartości od szklistej do pomarańczowej, często gęste, pogięte, o szerokości 3,5–4,1 μm w dolnej części i zwężające się zwykle do wierzchołka, który ma szerokość 1,5–3 μm, jest szpiczasty, dość grubościenny, gładki. Strzępki mają wiele sept i długość 100–500 μm. Worki bitunikowe, 8 zarodnikowe, maczugowate, (88) 102-115 × (7,2) 7,7-9,2 (11,5) μm. Askospory szkliste, gładkie, wrzecionowato-cylindryczne, cieńsze w dolnej części, a często także w górnej, w workach ułożone ukośnie, dwurzędowo, z 1–3 septami w stanie dojrzałym i wymiarach 12–22 × 3,5–5 μm. Wstawki (parafizy) szkliste, proste, nitkowate, o wierzchołku tej samej grubości lub tylko nieznacznie grubszym, z kilkoma septami.
Występowanie i siedlisko.
"Arachnopeziza aurelia" występuje w Ameryce Północnej, Europie, Japonii, Australii i na Nowej Zelandii. Najwięcej stanowisk podano w Europie, pojedyncze stanowiska podano w Ameryce Południowej i Afryce, a w 2008 r. w Turcji. W Polsce po raz pierwszy jej występowanie podał Bogumir Eichler w 1904 r., później gatunek notowany jeszcze kilkukrotnie. Aktualne stanowiska podaje internetowy atlas grzybów. Znajduje się w nim na liście grzybów zagrożonych i wartych objęcia ochroną.
Nadrzewny grzyb saprotroficzny występujący na próchniejącym drewnie drzew liściastych. Zwykle występuje na dolnej stronie rozkładających się, zwalonych kłód, na gałęziach lub liściach, a zwłaszcza na żołędziach dębów i na orzeszkach buków. Owocniki tworzy od wiosny do zimy.

</doc>
<doc id="5388170" url="https://pl.wikipedia.org/wiki?curid=5388170" title="Arachnopeziza aurelia">
Arachnopeziza aurelia



</doc>
<doc id="5388172" url="https://pl.wikipedia.org/wiki?curid=5388172" title="Acta Agrobotanica">
Acta Agrobotanica

Acta Agrobotanica (Acta Agrobot) – czasopismo Polskiego Towarzystwa Botanicznego publikujące oryginalne prace badawcze, krótkie komunikaty oraz prace przeglądowe ze wszystkich działów ogrodnictwa. Czasopismo ma charakter "open access", jest indeksowane przez wiele baz danych oraz instytucji naukowych. Między innymi przez: 
AGRO, AGRICOLA, CAB Abstracts, DOAJ, EBSCO, Google Scholar, Scopus, Index Copernicus, WorldCat, Emerging Sources Citation Index.
W 2015 roku czasopismo było na liście B czasopism punktowanych przez Ministerstwo Nauki i Szkolnictwa Wyższego i w skali ogłaszanej przez Ministerstwo Nauki i Szkolnictwa Wyższego prace miały 14 pkt. Od grudnia 2021 roku czasopismo ma 40 pkt.
Prace publikowane w "Acta" muszą obejmować tematykę związaną z ekologią, anatomią i strukturą, fenologią i aerobiologią, fizjologią, herbologią, fitopatologią roślin rolniczych i ogrodniczych. Czasopismo publikuje także prace interdyscyplinarne dotyczące relacji roślin z innymi organizmami a także prace obejmujące tematykę obszarów wiejskich i przekształconych antropogenicznie. 

</doc>
<doc id="5388179" url="https://pl.wikipedia.org/wiki?curid=5388179" title="Biegi narciarskie na Mistrzostwach Świata w Narciarstwie Klasycznym 2003 – sprint mężczyzn">
Biegi narciarskie na Mistrzostwach Świata w Narciarstwie Klasycznym 2003 – sprint mężczyzn

Sprint mężczyzn techniką dowolną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2003; zawody odbyły się 26 lutego 2003 roku. Tytułu sprzed dwóch lat nie obronił Tor Arne Hetland z Norwegii, który tym razem zdobył brązowy medal. Nowym mistrzem świata został Thobias Fredriksson ze Szwecji, zdobywając pierwszy w historii złoty medal dla swojego kraju w tej konkurencji. Drugie miejsce zajął kolejny Norweg - Håvard Bjerkeli.

</doc>
<doc id="5388180" url="https://pl.wikipedia.org/wiki?curid=5388180" title="Ajwazowskij">
Ajwazowskij

Ajwazowskij () – przystanek kolejowy w miejscowości Kaliningrad, w obwodzie kaliningradzkim, w Rosji. Położony jest na linii Czernyszewskoje – Kaliningrad, przy ulicy Iwana Ajwazowskiego.
Przystanek powstał w okresie przynależności tych terenów do Niemiec.

</doc>
<doc id="5388184" url="https://pl.wikipedia.org/wiki?curid=5388184" title="Ługowoje-Nowoje">
Ługowoje-Nowoje

Ługowoje-Nowoje () – stacja kolejowa w miejscowości Ługowoje, w rejonie gurjewskim, w obwodzie kaliningradzkim, w Rosji. Położona jest na linii Czernyszewskoje – Kaliningrad.
Od stacji odchodzą bocznice m.in. do kaliningradzkiej elektrowni.
Historia.
Stacja została otwarta w XIX w. na Pruskiej Kolei Wschodniej (odcinek Królewiec - Ejtkuny). W okresie przynależności Prus Wschodnich do Niemiec nosiła nazwę "Gutenfeld".

</doc>
<doc id="5388188" url="https://pl.wikipedia.org/wiki?curid=5388188" title="Józef Stanisław Poniatowski">
Józef Stanisław Poniatowski



</doc>
<doc id="5388189" url="https://pl.wikipedia.org/wiki?curid=5388189" title="Pasieczna">
Pasieczna



</doc>
<doc id="5388193" url="https://pl.wikipedia.org/wiki?curid=5388193" title="Spider-Man (gra komputerowa 2018)">
Spider-Man (gra komputerowa 2018)

Spider-Man (również jako Marvel’s Spider-Man) – komputerowa przygodowa gra akcji wyprodukowana przez Insomniac Games, a wydana przez Sony Interactive Entertainment 7 września 2018 roku. Chociaż mocno inspirowana jest komiksami wydawnictwa Marvel Comics o Spider-Manie oraz innymi mediami, w których pojawiała się ta postać, przedstawia jednak oryginalną historię osadzoną w tym uniwersum.
Rozgrywka przedstawiona jest z perspektywy trzeciej osoby, koncentrując się przede wszystkim na umiejętnościach bojowych Spider-Mana i skutecznym przemieszczaniu się po otwartym świecie. Postać może swobodnie poruszać się po Nowym Jorku, wchodzić w interakcje z postaciami niezależnymi, realizować zadania oraz odblokowywać nowe gadżety i stroje poprzez wykonywanie głównej fabuły lub podejmowanie wyzwań. Poza wątkiem fabularnym może także wykonywać zadania poboczne, żeby odblokować dodatkowe przedmioty. Walka polega na łączeniu ze sobą ataków i używaniu elementów środowiska, żeby powalić jak największą liczbę przeciwników i unikać obrażeń.
Produkcja "Marvel’s Spider-Man" – będącej pierwszą grą na licencji wyprodukowaną w dwudziestodwuletniej historii Insomniac Games – rozpoczęła się w 2014 roku i trwała około czterech lat. Insomniac zaproponowano stworzenie gry komputerowej o dowolnym superbohaterze z portfolio wydawnictwa Marvel; ostatecznie zdecydowano się na Spider-Mana ze względu na sympatię pracowników studia do tej postaci oraz podobieństwa w rozgrywce do ich poprzedniej gry – "Sunset Overdrive" z 2014 roku. Podczas tworzenia gry czerpano inspiracje ze wszystkich mediów, w jakich pojawił się Spider-Man, jednak studio i Marvel Comics chcieli opowiedzieć autorską historię, która nie wiąże się z żadną już istniejącą i stworzyć oryginalne uniwersum (znane jako Ziemia-1048), które rozwijane jest również przez powieści, komiksy i gadżety.
Gra zadebiutowała na PlayStation 4 7 września 2018 roku, zdobywając uznanie krytyków, chwalących jej narrację, postacie, walkę i mechanikę przemieszczania się na pajęczej sieci, krytykując jednak projekt otwartego świata jako mało interesujący. Wielu recenzentów uznało "Spider-Mana" za najlepszą grę o superbohaterze w historii, porównując ją pozytywnie do serii "". Zdobyła kilka wyróżnień końcoworocznych od krytyków, portali i czasopism branżowych oraz podczas gal poświęconych grom komputerowym. Stała się najszybciej sprzedającą się grą roku, najszybciej sprzedającą się grą superbohaterską w Stanach Zjednoczonych i jedną z najlepiej sprzedających się gier na PlayStation 4 w historii. Po premierze rozwijana była przez trzyczęściowy dodatek "Spider-Man: Miasto, które nie śpi", którego kolejne epizody ukazywały się co miesiąc, od października do grudnia 2018. W sierpniu 2018 wydano "Edycję gry roku", zawierającą podstawową wersję wraz z dodatkami. W listopadzie 2020 pojawił się samodzielny dodatek "Marvel’s" "Spider-Man: Miles Morales", jak również odświeżona wersja na PlayStation 5 o podtytule "Remastered". W 2022 roku gra trafiła na komputery osobiste z systemem operacyjnym Microsoft Windows. Na 2023 rok planowana jest kontynuacja, "Marvel’s Spider-Man 2".
Rozgrywka.
"Marvel’s Spider-Man" jest przygodową grą akcji z otwartym światem, osadzoną w fikcyjnej wersji nowojorskiego Manhattanu. Wydarzenia przedstawione są z perspektywy trzeciej osoby, a kamerą można swobodnie obracać wokół bohaterów. Główną grywalną postacią jest superbohater Spider-Man, który porusza się po świecie skacząc, używając wyrzutni pajęczyn umożliwiających bujanie się między budynkami, biegając po ścianach i automatycznie przeskakując nad przeszkodami. Gracz może wskazywać konkretne miejsca, w które ma zostać wystrzelona wyrzutnia sieci. Do ich zaczepienia wymagane są stałe obiekty, z kolei pęd i szybkość bujania się można kontrolować poprzez wypuszczanie ich w odpowiednich momentach. W grze pojawia się także opcjonalny system szybkiej podróży, za który służy nowojorskie metro.
Walka koncentruje się na trzech przyciskach, odpowiadających za wyprowadzanie ataków, unikanie ich oraz wystrzeliwanie sieci. Ta ostatnia pozwala na przyklejenie przeciwników do pobliskich przedmiotów lub powierzchni, prowadząc do natychmiastowego wyeliminowania ich ze starcia. Wrogowie powaleni na wyższych wysokościach automatycznie przyklejają się do najbliższej powierzchni, zapobiegając ich śmierci. W walce wykorzystywać można elementy otoczenia, skakać po ścianach oraz rzucać przedmiotami takimi jak włazy studzienek kanalizacyjnych czy przeciwnicy złapani w sieć.
Udane ataki napełniają „skupienie” postaci, które można wykorzystać do częściowego zregenerowania zdrowia, jak również do wyprowadzania specjalnych ataków wykańczających, szybko powalających przeciwników. Spider-Man dysponuje „pajęczym zmysłem” wizualizowanym przez białą ikonkę przy głowie postaci, sygnalizującej nadchodzący atak, którego można uniknąć – skuteczne uchylanie się przed nim tuż przed ciosem pozwala na szybką kontrę z wykorzystaniem sieci. Niektórych przeciwników przed powaleniem należy osłabić w określony sposób, np. tych posługujących się bronią do walki wręcz trzeba wyrzucić w powietrze, a tarczowników zaatakować od tyłu. Wrogowie wyposażeni w bicze mogą ściągnąć Spider-Mana na ziemię, a ich ataki należy skutecznie kontrować. Wśród innych rodzajów przeciwników znajdują się również ciężkozbrojni, osiłki i latający, wykorzystujący do tego jetpacki.
Spider-Man w walce może posiłkować się wieloma gadżetami, w tym chociażby siecią elektryczną, ładunkami ogłuszającymi czy siecią odrzucającą przeciwników do tyłu, przez co mogą oni przykleić się do pobliskich powierzchni. Kolejne gadżety odblokowywane są wraz z postępami w grze, a dostęp do nich uzyskać można z poziomu menu kołowego. Postać odblokować i założyć może jeden z kilkudziesięciu kostiumów – kilka zostało stworzonych na potrzeby gry, większość jednak nawiązuje do wyglądu Spider-Mana z różnych komiksów, filmów czy seriali animowanych. Wiele z nich oferuje dodatkowe umiejętności wspomagające w walce, np. szybsze zdobywanie skupienia, zmniejszenie grawitacji, lepsze skradanie się, zwiększenie odporności czy wypuszczenie impulsu elektromagnetycznego wyłączającego broń przeciwników. Po odblokowaniu kostiumy i moce można swobodnie łączyć ze sobą. Jeżeli postać musi bądź chce pozostać niezauważona, przemieszcza się cicho po lokalizacji, neutralizując przeciwników przy użyciu gadżetów bądź sieci. Zdobywanie kolejnych poziomów doświadczenia pozwala odblokowywać nowe umiejętności w jednej z trzech specjalizacji – walce naziemnej, walce w powietrzu bądź skuteczności przemieszczania się.
Kostiumy, modyfikacje, gadżety i ulepszenia do nich nabyć można za walutę nazywaną żetonami, zdobywanymi za wykonywanie określonych celów. Przedmiot odblokować można za określoną liczbę żetonów danego rodzaju: „żetonów wyzwań”, zdobywanych za wykonywanie zadań Taskmastera sprawdzających szybkość i skuteczność postaci w walce, skradaniu i przemieszczaniu się; „plecaków”, za znajdowanie plecaków poukrywanych dawniej przez Spider-Mana, a zawierających pamiątki z przeszłości; „badań”, za wykonywanie badań w stacjach badawczych, minigier naukowych oraz łapanie gołębi; „przestępstw”, za rozprawienie się z przestępcami dokonujących właśnie napadów czy innych aktów przemocy; „baz”, za oczyszczenie wrogich baz z przeciwników; i „żetonów kultowych miejsc”, za robienie zdjęć określonym charakterystycznym miejscom i budynkom w mieście. W grze obecne są również minigry, za których ukończenie postać nagradzana jest punktami doświadczenia i żetonami, np. wymagająca połączenia odpowiednich obwodów w sieci elektrycznej czy odtworzenia określonego wzorca z dostępnych elementów. Po oczyszczeniu sygnału wież radiowych w różnych częściach miasta na mapie zaznaczane są pobliskie znajdźki, zadania i przestępstwa.
Niektóre segmenty gry rozgrywane są z perspektywy Petera Parkera, jego przyjaciółki i byłej dziewczyny Mary Jane Watson bądź znajomego, Milesa Moralesa. Grając Peterem najczęściej rozwiązuje się łamigłówki, podczas gdy segmenty z udziałem Mary Jane i Milesa wymagają skradania się i unikania przeciwników, a wykrycie jednoznaczne jest z ich natychmiastową śmiercią. Pierwotnie w grze dostępne były trzy poziomy trudności: przyjazny (łatwy), niesamowity (normalny) i spektakularny (trudny). W ramach aktualizacji popremierowej dodano również poziom „ostateczny”, zwiększający wytrzymałość przeciwników i zadawane przez nich obrażenia, zmniejszając zarazem te parametry u Spider-Mana, oraz tryb nowej gry plus, pozwalający na rozegranie kampanii fabularnej od nowa, z zachowaniem zdobytych wcześniej kostiumów, mocy, gadżetów i ulepszeń. Wśród ułatwień przystępności znajdują się m.in. możliwość pominięcia minigier i przytrzymania klawisza zamiast miarowego wciskania go, większe napisy oraz automatyczne zaliczanie sekwencji quick time events. W trybie fotograficznym można robić Spider-Manowi zdjęcia, a następnie nakładać na nie rozmaite filtry, ramki czy naklejki. Aparat wykorzystać można również do robienia "selfies", kamerą można zaś swobodnie obracać wokół postaci, żeby zrobić jej zdjęcie w akcji.
Opis.
Świat gry.
W grze pojawia się wiele postaci znanych z kart komiksów. Peter Parker jest dwudziestotrzyletnim naukowcem, który zyskał nadludzkie umiejętności po ugryzieniu przez genetycznie zmodyfikowanego pająka. Z czasem zaczął używać ich, żeby chronić mieszkańców miasta, a ci nazwali tajemniczego bohatera „Spider-Manem”. Po ośmiu latach działalności stał się uzdolnionym stróżem prawa, ma jednak problemy z połączeniem życia prywatnego i superbohaterskiego. Partnerują mu jego była dziewczyna i redaktorka dziennika „Daily Bugle” Mary Jane „MJ” Watson oraz kapitan nowojorskiej policji, Yuri Watanabe. W życiu prywatnym wspiera go ciocia May Parker, wolontariuszka w schronisku dla bezdomnych FEAST prowadzonym przez filantropa Martina Li. Peter pracuje u swojego przyjaciela i mentora, szanowanego naukowca doktora Ottona Octaviusa.
Wraz z rozwojem wątku fabularnego Spider-Man poznaje nowe postacie, w tym Milesa Moralesa i jego rodziców, Rio Morales i oficera nowojorskiej policji Jeffersona Davisa; prezesa Oscorpu i burmistrza Nowego Jorku Normana Osborna oraz Silver Sablinovą, przywódczynię prywatnej organizacji paramilitarnej Sable International. Wchodzi również w konflikt z kilkoma superzłoczyńcami, w tym z bossem przestępczego półświatka Wilsonem „Kingpinem” Fiskiem oraz obdarzonymi nadprzyrodzonymi mocami członkami gangu Demonów pracującymi dla Mister Negative’a, mogącego spaczyć innych ludzi dotykiem. Na swojej drodze napotyka również pomniejszych przeciwników, m.in. Maksa „Electro” Dillona, Aleksieja „Rhino” Sicewicza, MacDonalda „Scorpiona” Gargana, Adriana „Vulture’a” Toomesa, Hermana „Shockera” Schultza, Taskmastera, Screwball i Lonniego „Tombstone’a” Lincolna.
Kilka innych postaci znanych z komiksów pojawia się w grze wyłącznie w formie głosów z "offu", w tym m.in. rzekomo przebywający na wakacjach w Europie Harry Osborn, przyjaciel Petera i Mary Jane z dzieciństwa, oraz J. Jonah Jameson, prowadzący szkalujący Spider-Mana podcast "Tylko fakty". Stan Lee, współtwórca "Spider-Mana", pojawia się w roli cameo użyczając głosu kucharzowi w barze szybkiej obsługi.
W grze pojawiają się fikcyjne miejsca znane z komiksów Marvela, w tym wieża Avengerów, ambasady Wakandy i Symkarii, Sanctum Sanctorum, agencje detektywistyczne Nelsona i Murdocka oraz Jessiki Jones, Rand Enterpraises, zajmująca się naprawianiem szkód po superbohaterach firma Damage Control, Roxxon Energy Corporation i budynek Empire State University. Spośród prawdziwych miejsc odwzorowano m.in. Empire State Building, Freedom Tower, Madison Square Garden czy Chrysler Building.
Fabuła.
Po tym, jak Wilson Fisk zostaje ujęty dzięki działaniom Spider-Mana, jego nielegalne przedsięwzięcia zaczyna przejmować gang Demonów. Spider-Man i Mary Jane dowiadują się, że przestępcy poszukują czegoś, co nazywają „oddechem diabła”. Ich atak udaje się udaremnić dzięki pomocy oficera Jeffersona Daviesa, który zostaje odznaczony za bohaterski wyczyn przez ubiegającego się o reelekcję burmistrza Normana Osborna. Ceremonia staje się celem ataku demonów, w wyniku czego ginie Davis i wielu innych uczestników. Peter widzi, jak Martin Lee przemienia się w przywódcę gangu, Mister Negative’a, zostaje jednak powalony i traci przytomność, zanim udaje mu się interweniować. Po ataku Osborn zatrudnia Silver Sablinovą i jej firmę Sable Internetional do wsparcia policji, a Peter zaprzyjaźnia się z synem Davisa, Milesem, przekonując go do wolontariatu w FEAST.Peter i Otto Octavius kontynuują pracę nad zaawansowanym prostetycznym ramieniem, jednak burmistrz wycofuje wsparcie finansowe dla projektu, żeby zmusić Octaviusa do pracy dla swojej megakorporacji, Oscorpu. Poszukując Li Spider-Man dowiaduje się, że oddech diabła jest zabójczą bronią biologiczną stworzoną przez Oscorp jako efekt uboczny badań mających na celu znalezienie leku na choroby genetyczne. Li udaje się odnaleźć i wykraść jedyną próbkę oddechu diabła, grożąc użyciem jej w Nowym Jorku, jeżeli Osborn mu się nie podda. Spider-Manowi i Mary Jane udaje się udaremnić zamach Li, który zostaje osadzony w superwięzieniu Tratwa.
Octavius dostaje obsesji na punkcie stworzenia zaawansowanych kończyn mogących przezwyciężyć ludzkie ograniczenia, co prowadzi do opracowania przez niego mechanicznych macek kontrolowanych przez interfejs neuronowy. Wyjawia Peterowi, że cierpi na chorobę, która niedługo uniemożliwi mu poruszanie się, a mechaniczne kończyny pozwolą mu pracować dalej, kiedy jego ciało zawiedzie. Peter ostrzega doktora, że zastosowany przez niego interfejs może wpłynąć na jego umysł i osobowość. Octavius, wściekły na Osborna, kontynuuje prace nad kończynami w tajemnicy. Kiedy dochodzi do ucieczki więźniów z Tratwy, wśród zbiegów znajdują się jedni z największych przeciwników Spider-Mana – Li, Electro, Vulture, Rhino i Scorpion – którym udaje się go unieszkodliwić i porwać. Przekazują go Octaviusowi, posługującego się pseudonimem „Doktor Octopus”, który ostrzega go, żeby nie mieszał się do jego spraw, dopóki nie zdobędzie oddechu diabła i nie użyje go na Times Square. Wskutek użycia broni biologicznej wielu nowojorczyków, w tym May, zaczyna chorować, a kiedy miasto pogrąża się w chaosie, zostaje zaatakowane przez Octaviusa i pozostałych superzłoczyńców. Osborn wprowadza stan wojenny, a winą za incydent obarcza Spider-Mana, który staje się poszukiwanym.
Spider-Man sukcesywnie eliminuje kolejnych złoczyńców. Mary Jane udaje się dostać do penthouse’u Osborna, w którym odkrywa, że oddech diabła powstał jako lekarstwo dla śmiertelnie chorego syna burmistrza, Harry’ego. Li w dzieciństwie był obiektem testowym środka, jednak w wyniku eksplozji energii, dzięki której zyskał nadprzyrodzone moce, zginęli jego rodzice, co spowodowało w nim nienawiść do Osborna. Mary Jane dowiaduje się również, że antidotum na oddech diabła zostało skradzione przez Li. Spider-Manowi udaje się je odzyskać, zostaje jednak pokonany przez Octaviusa, który zabiera je i Osborna. Kiedy Peter dochodzi do siebie, Miles zostaje ugryziony przez genetycznie zmodyfikowanego pająka, którego Mary Jane nieświadomie przyniosła z penthouse’u Osborna.
Ranny Peter tworzy dla siebie opancerzony kostium i konfrontuje się z Octaviusem, ratując Osborna. Octavius wyjawia, że zna prawdziwą tożsamość Spider-Mana. Ten pokonuje go i pozostawia policji. Kiedy Peter zostaje zmuszony do podjęcia wyboru, czy wykorzystać jedyną dawkę antidotum na uratowanie May, czy przeznaczyć ją na stworzenie szczepionki dla wszystkich, decyduje się na tę drugą opcję. May na łożu śmierci wyznaje, że zna jego sekretną tożsamość i mówi, że jest z niego dumna.
Po trzech miesiącach Nowy Jork powrócił do normalności, a Peter i Mary Jane ponownie zeszli się ze sobą. Miles przyznaje Peterowi, że nabył pajęcze moce, przez co ten wyjawia mu swoją prawdziwą tożsamość i zaczyna go szkolić. Osborn, który został zmuszony do ustąpienia ze stanowiska burmistrza, wchodzi do tajnego laboratorium, w którym w czarnej, podobnej do pajęczej sieci substancji – będącej w rzeczywistości Venomem – w stanie hipostazy przetrzymywany jest Harry.
Produkcja.
Pomysł na grę narodził się po spotkaniu Connie Booth, wicedyrektor ds. rozwoju produktu w Sony Interactive Entertainment, z prezesem Insomniac Games, Tedem Price’em. Studio wypuściło niedługo wcześniej przeznaczoną wyłącznie na Xboksa One grę "Sunset Overdrive", a ze względu na brak formalnego zawarcia umowy pomiędzy Sony a Insomniac, rozmowy na temat nowej gry prowadzone były nieoficjalnie. Podczas spotkania Booth zaproponowała stworzenie gry bazującej na licencji Marvel Comics, na co Price miał udzielić „na wskroś neutralnej” odpowiedzi; studio pracowało wcześniej wyłącznie nad własnymi markami, jednak pracownicy wyrazili się na temat takiej współpracy bardzo pozytywnie.
Projekt oznaczał zmianę w strategii tworzenia gier opartych na komiksach Marvela. Jay Ong, starszy wiceprezes Marvel Games, stwierdził, że wcześniej Marvel wydawał jedynie gry powiązane bezpośrednio z filmami bazującymi na ich komiksach, co sprawiało, że producenci nie mieli czasu na stworzenie produktu odpowiednio wysokiej jakości. Od 2000 roku za gry ze Spider-Manem odpowiedzialne było Activision; Ong zdradził, że umowa ta została zakończona, a za kolejne gry odpowiedzialne będą Sony i Insomniac. Marvel nie chciał, żeby gra była oparta na istniejącym już utworze – ani filmie, ani komiksie – i pozwolił studiu wybrać postać, o której stworzą grę. Twórcy zdecydowali się na Spider-Mana, twierdząc, że podoba im się dynamika pomiędzy bohaterskim Spider-Manem a jego codziennym alter ego.
Reżyser gry, Bryan Intihar, stwierdził: „Mam wrażenie, że to bohater, z którym można się najbardziej zżyć. Chociaż uwielbiam Tony’ego Starka, to trudno jest identyfikować się z multimiliarderem. Uwielbiam Thora, ale trudno identyfikować się z bogiem. Peter popełnia błędy, jego kariera, relacje i rodzina to ciąg wzlotów i upadków. Wydaje mi się, że z kimś takim każdy może się identyfikować”. Price stwierdził: „Jest ludzki i można się z nim utożsamiać. A poza tym, zdaje się, to najpopularniejsza na świecie postać Marvela”. Wskazał również na aspekty techniczne: na potrzeby "Sunset Overdrive" stworzony został dynamiczny system przemieszczania się, którego studio mogło użyć jako bazy do gry o Spider-Manie. Była to pierwsza w dwudziestodwuletniej historii studia gra stworzona na licencji. Pomimo początkowej ekscytacji, twórcy w pewnym momencie uznali projekt za przytłaczający ze względu na popularność postaci, jak również liczne jej wersje i historie. Dyrektor artystyczna Jacinda Chew uznała, że bogate tło fabularne jest plusem, a wiedzę o postaci konsultowała z pracownikami Marvela i w Internecie.
Gra została stworzona na autorskim silniku, napisanym przez Insomniac na potrzeby "Sunset Overdrive", a następnie zaktualizowanym m.in. o wsparcie rozdzielczości 4K i HDR podczas prac nad "Ratchetem &amp; Clankiem" (2016). Prace nad nią zostały ogłoszone w czerwcu 2016 podczas konferencji prasowej Sony na targach Electronic Entertainment Expo. 30 lipca 2018, po około czterech latach produkcji, została ukończona i wysłana do tłoczni. Studio odmówiło potwierdzenia, że w planach znajduje się kontynuacja, a Intihar stwierdził, że twórcy chcieli, żeby fani zastanawiali się, czy takowa powstanie. Dodało również, że chcą utrzymać zaangażowanie graczy, wypuszczając trylogię dodatków "Miasto, które nie śpi", rozgrywających się po zakończeniu głównego wątku fabularnego.
Scenariusz i postacie.
Intihar pracował z zespołem scenarzystów, żeby stworzyć oryginalną wersję Spider-Mana, pozostającą jednak w zgodzie z pierwowzorem. Głównym scenarzystą gry był Jon Paquette, do jego zespołu należeli Ben Arfman i Kelsey Beachum, a wspomagali ich scenarzyści komiksów Christos Gage i Dan Slott. Insomniac sprawdził różne wersje Spider-Mana, żeby zrozumieć i wyodrębnić elementy czyniące opowieść o tym bohaterze interesującą, Paquette nie chciał jednak czerpać zbyt wiele z jakiegokolwiek wcielenia tej postaci. Twórcy stwierdzili, że ilekroć Spider-Man wygrywa, przegrywa Peter Parker, i na odwrót. Intihar stwierdził, że gra od samego początku napisana została w taki sposób, żeby obie te postacie były równie ważne. Zespół nie chciał przedstawiać po raz kolejny genezy tego superbohatera, zakładając, że jest ona powszechnie znana.
W Spider-Mana wcielił się Yuri Lowenthal, odtwarzając tę postać również podczas sesji "performance capture". Aktor, pracując z reżyserem dubbingu Krisem Zimmermanem, próbował mówić łagodniejszym głosem jako Peter i bardziej pewnym siebie jako Spider-Man, stwierdził jednak, że nie powinny one różnić się od siebie drastycznie, poświęcił więc sporo czasu i prób na znalezienie odpowiedniej równowagi. Na obsadzenie Lowenthala nalegał Paquette, ponieważ ufał jego zdolnościom aktorskim. Poszczególne kwestie dialogowe Spider-Mana wypowiadane w otwartym świecie, poza wyreżyserowanymi scenkami, nagrano w kilku wersjach, a odtwarzane były w zależności od tego, czy postać zachowuje się spokojnie (np. idzie chodnikiem), czy wykonuje jakąś aktywność fizyczną (np. walczy albo buja się na sieci). Jeżeli w trakcie rozmowy Spider-Man przejdzie ze „stanu spokojnego” do „stanu akcji” bądź na odwrót, dialogi zmieniają się w locie, dostosowując do sytuacji. Podczas prac nad grą Lowenthal pracował z dwoma kaskaderami.
Relacja Petera z Ottonem Octaviusem wynikała z chęci umieszczenia go w pracy, w której mógłby wykazać się inteligencją. Twórcy rozważali, w jaki sposób można uczynić pracę interesującą, z czego narodził się pomysł, żeby Peter był częściowo odpowiedzialny za narodziny jednego ze swoich największych arcywrogów. Paquette’owi zależało na podkreśleniu ich relacji, stąd naukowiec przedstawiony został jako postać tragiczna, zachowująca jednak optymizm i będąca mentorem Petera, zamiast jako megaloman, jak w innych utworach o Spider-Manie. Paquette chciał odpowiednio zarysować ich przyjaźń, żeby przemiana Octaviusa w Doktora Octopusa była bardziej znacząca. Chew sprawdziła, jak Otto był przedstawiany w starszych komiksach – zarówno pod względem charakteru, jak i projektu – zauważając, że powtarzającymi się elementami były fryzura na grzybka i zielone okulary; studio postanowiło jednak zmodernizować jego wygląd i zachowanie, przedstawiając go jako łysiejącego nudziarza. Intihar stwierdził, że Octavius i Parker są pod wieloma względami swoimi odbiciami, zwłaszcza w kwestii inteligencji i współczucia.
Rozważając związek Petera z Mary Jane Watson, scenarzyści chcieli podkreślić, że dysponuje ona umiejętnościami, dzięki którym sama może być bohaterką, co miało zmusić Petera do zaakceptowania, że nie musi jej niańczyć, a ona nie musi polegać na innych. Arfaman stwierdził, że Mary Jane była postacią, którą najlepiej mu się pisało, a fakt, że pracuje jako dziennikarka, pozwolił jej na samodzielność, a zarazem na bycie aktywną współpracowniczką Spider-Mana. Kiedy postanowiono, że w grze przedstawiony zostanie starszy Peter Parker, wprowadzono do niej nastoletniego Milesa Moralesa, z którym mogliby identyfikować się młodsi gracze. Śmierć cioci May pod koniec gry uznano za ważny krok na drodze do rozwoju postaci Petera, a zarazem znaczące wyzwanie ze względu na rolę, jaką postać ta odgrywa w legendarium "Spider-Mana". Marvel początkowo sprzeciwił się uśmierceniu May, zmienił jednak zdanie wraz z postępami w produkcji gry.
Na początku gry May mówi Peterowi, że jest tylko człowiekiem; według Parquette’a doradzała mu, żeby nie brał zbyt dużo na siebie i przyjął pomoc od innych. Pod koniec Peter akceptuje pomoc Mary Jane i Milesa, chociaż w tym momencie jest już za późno i nie może uratować wszystkich, przez co staje przed „niemożliwym wyborem”. Paquette określa to jako heroiczne poświęcenie ujawniające, jaki naprawdę jest Peter i na czym naprawdę mu zależy. Śmierć May miała być odbiciem śmierci wujka Bena, który zginął przez samolubną decyzję Petera – May umiera, ponieważ podjął decyzję całkowicie bezinteresowną, przez co Peter czuje się winny. Słodko-gorzka, ale szczęśliwsza scena z Peterem i Mary Jane została dodana na końcu, żeby gra miała bardziej pozytywny wydźwięk. Kapitan policji Yuri Watanabe napisana została jako bratnia dusza, dzieląca ze Spider-Manem poczucie odpowiedzialności za bezpieczeństwo miasta i jego mieszkańców bez względu na koszty osobiste.
Paquette określił Mister Negative’a jako bohatera swojej własnej historii. Geneza jego powstania miała nadać cel zarówno Normanowi Osbornowi, dopuszczającemu się haniebnych czynów żeby ocalić swojego syna, jak i Ottonowi. Martin Li, "alter ego" Negative’a, celowo został umieszczony w życiu Parkerów, żeby dodatkowo skomplikować życie Petera. Wiele szykan J. Jonah Jamesona pod adresem Spider-Mana napisanych zostało przez Gage’a, który utożsamiał się z byciem zrzędliwym mężczyzną w średnim wieku. Gage stwierdził, że chociaż w podcaście prowadzący bezustannie obwinia Spider-Mana za wszystko, to "Tylko fakty" pozwalają graczowi poznać opinie nowojorczyków na temat superbohatera oraz najnowsze informacje z miasta. Silver Sablinova została dodana do gry, żeby podbić napięcie, kiedy sytuacja w Nowym Jorku przybiera nieciekawy obrót. Wiadomości pojawiające się w mediach społecznościowych napisane zostały przez pracowników Insomniac i działu kontroli jakości Sony.
Projekt.
Żeby oddać rozległy obszar Nowego Jorku, mapa podzielona została na osiemset kwadratowych sekcji, z których każda odpowiadała ok. 128 m². Kiedy Spider-Man porusza się w danym kierunku, niewidoczne kwadraty są usuwane z pamięci i zastępowane przez te znajdujące się w polu jego widzenia. Główny architekt Mike Fitzgerald ujawnił, że kiedy postać porusza się z maksymalną prędkością, nowy kwadrat ładowany jest co sekundę. Bujanie się na pajęczynie miało sprawiać przyjemność, postanowiono jednak, że w tym celu nie może być ono przesadnie realistyczne pod względem fizyki. Twórcy połączyli ruchy kamery, animacje postaci i pole widzenia, żeby poruszanie się sprawiało wrażenie bardziej widowiskowego. Żeby postać mogła bujać się na sieci, każde jej włókno musi dotykać fizycznego obiektu. Budynki i inne elementy składają się z wielu punktów zaczepienia – kiedy gracz wystrzeliwuje sieć, gra wyszukuje najlepszy z nich, żeby zachować pęd i kierunek. Dla każdej postaci stworzono wysokiej jakości model, składający się z około sześćdziesięciu tysięcy wierzchołków, wykorzystywany przy zbliżeniach, w przerywnikach filmowych i oskryptowanych sekwencjach. Na finałowego bossa składa się milion wielokątów, co było wówczas największą liczbą, jaką studio wykorzystało do wygenerowania postaci.
Insomniac chciało unowocześnić strój Spider-Mana, a zarazem oddać hołd oryginalnemu twórcy tej postaci, Steve’owi Ditce. Na nowy strój składa się duży biały symbol pająka wzdłuż torsu, rękawiczki w stylu rękawic rycerskich i buty wyglądem przypominające sportowe zamiast do kolan. Według Chew celem projektu było stworzenie ubioru, który w 2018 roku nosiłby „dwudziestotrzyletni nowojorczyk chcący być superbohaterem”. Do tradycyjnej czerwono-niebieskiej kolorystyki stroju postaci dodano biel. Chew porównała go do odzieży ściśle przylegającej do ciała i stwierdziła, że każdy kolor to inny materiał. Niebieski jest najbardziej rozciągliwy, występuje więc na częściach ciała, od których zależy zwinność postaci, jak kończyny. Czerwony również jest rozciągliwy, ale grubszy, mając chronić przed zadrapaniami i otarciami, a biały przypomina włókno węglowe, zapewniając największą ochronę, dlatego znajduje się na klatce piersiowej, rękach i stopach. W każdym stroju znajduje się zaprojektowana z myślą o nim wyrzutnia sieci. W odróżnieniu od innych utworów o Spider-Manie, w których Mary Jane była modelką albo właścicielką klubu nocnego, w grze jest obiecującą dziennikarką noszącą stylowe ubrania mające nawiązywać do jej historii w modelingu. Chew dodała, że starano się, żeby postacie kobiece w grze miały różne figury i budowę ciała. Mister Negative początkowo miał być młodym buntownikiem noszącym skórzaną kurtkę i okulary słoneczne, jednak w miarę postępów prac nad scenariuszem postanowiono wprowadzić zmiany mające lepiej odzwierciedlać jego naturę. Ostatecznie nosi on czarno-biały garnitur mający oddawać zarówno jego ludzką, jak i negatywną osobowość.
Trzeci akt gry, rozgrywający się po ucieczce więźniów z Tratwy, miał był początkowo dłuższy, planowano dodać w nim m.in. osobną walkę z Vulture’em i Electro. Intihar stwierdził, że gra w takiej formie nie sprawdzała się tak, jak należy, wobec czego konieczne było wycięcie części zawartości, co było jednak dla twórców trudne, bo stało w sprzeczności z ich pierwotną wizją. Jeden z pracowników studia zasugerował, żeby połączyć walkę z Vulture’em i Electro w jedną, tworząc krótką demonstrację prezentującą, jak może prezentować się ona jako starcie w powietrzu, i w takiej formie trafiła ostatecznie do gry.
Muzyka.
Muzykę do gry napisał John Paesano, który pracował przy projekcie przez ponad dwa lata, zaczynając już na etapie pisania scenariusza. Jego zamiarem było skomponowanie muzyki mającej własny charakter i tworzącej filmowy klimat, a nie tylko odtwarzanej w tle i niezauważalnej. Motyw przewodni został ukończony w około dwa miesiące, następnie został podzielony na partytury dla różnych postaci. Chociaż Paesano inspirował się muzyką do innych utworów audiowizualnych o Spider-Manie, starał się oddać starszy wiek postaci, dodając do swojej ścieżki dźwiękowej nieco więcej powagi. Celował w to, żeby napisać ją bardziej z perspektywy Petera Parkera niż Spider-Mana, co miało bardziej podkreślić ludzką stronę postaci zamiast jej superbohaterskości. Chciał, żeby muzyka była prosta i łatwo rozpoznawalna; w wielu przypadkach wykorzystywał ten sam motyw Spider-Mana/Petera Parkera, ale modyfikowany przez inną aranżację i rozpisanie na inne instrumenty. Chciał uniknąć sytuacji, którą zaobserwował w Filmowym Uniwersum Marvela, gdzie motywy przewodnie poszczególnych postaci stawały się nieodróżnialne od innych. Motyw główny przeplatany jest również motywami złoczyńców, co ma przypominać odbiorcom, że są oni nierozłączną częścią historii Petera; technikę ten Paesano porównał do kompozycji Johna Williamsa z "Gwiezdnych wojen".
Dystrybucja.
Premiera gry odbyła się 7 września 2018 roku, początkowo był to tytuł przeznaczony wyłącznie na konsolę PlayStation 4 i nie planowano wydawać go na innych platformach. Osoby, które zakupiły "Spider-Mana" w przedsprzedaży otrzymywały natychmiastowy dostęp do określonych elementów cyfrowych: alternatywnych kostiumów dla postaci, punktów umiejętności, spider-drona oraz motywu ozdobnego i awataru użytkownika do wykorzystania na konsoli. W sprzedaży dostępne były również wydania specjalne. "Digital Deluxe" zawierała przepustkę sezonową na kolejne epizody "Miasta, które nie śpi", a w przedsprzedaży w Stanach Zjednoczonych i Kanadzie dodatkowo limitowaną przypinkę. W edycji kolekcjonerskiej znalazło się "Miasto, które nie śpi", steelbook, artbook z grafikami koncepcyjnymi i nieprezentowanymi wcześniej rysunkami, naklejkę oraz figurkę Spider-Mana stworzoną przez firmę Gentle Giant. Sony wprowadziło do sprzedaży również limitowaną wersję konsoli PlayStation 4 Pro – czerwoną z logo Spider-Mana, sprzedawaną w pakiecie z podstawową wersją gry. 28 sierpnia ukazał się "Spider-Man: Edycja gry roku", zawierająca grę wraz z "Miastem, które nie śpi".
Gra promowana była przez wydawcę w różnych mediach. W przerwie reklamowej podczas rozpoczęcia sezonu NFL w 2018, które oglądało około 19,5 mln widzów, wyemitowano dziewięćdziesięciosekundową reklamę "Be Greater" przedstawiającą walkę Spider-Mana z Rhino i Scorpionem. Eric Lempel, prezez Sony ds. marketingu, przyznał, że była to najdroższa reklama, jaką firma kiedykolwiek wyemitowała. Stworzono również szereg reklam przedstawiających cechy gry, których narratorami były postacie z niej, w tym m.in. J. Jonah Jameson, a na okładce „Game Informera” pojawiła się ilustracja Aleksa Rossa, znanego autora okładek komiksów. Po nowojorskim metrze kursował pociąg w całości pokryty materiałami promocyjnymi z gry, w tym pełnowymiarową reklamą na zewnątrz, a wewnątrz do "Spider-Mana" nawiązywały krzesła i plakaty oraz reklamy „Daily Bugle”. Tuż przed premierą część fanów wyraziła się krytycznie o marketingu gry na podstawie porównania wczesnej jej zapowiedzi do tej przedpremierowej. W obu przedstawiono tę samą scenę, jednak w nowszej zauważono, że widoczne na ekranie kałuże są mniejsze, przez co twórców oskarżono o pogorszenie oprawy graficznej. James Stevenson, dyrektor ds. kontaktów ze społecznością w Insomniac, odpowiedział, że nic takiego nie miało miejsca, a kałuże sprawiają wrażenie mniejszych ze względu na inaczej padające światło. Studio wyśmiało w późniejszym czasie krytykę, dodając do trybu fotograficznego naklejki z kałużą. W ramach "easter eggu" w grze znalazł się szyld z pytaniem „Maddie, wyjdziesz za mnie?” umieszczony przez twórców na prośbę jednego z fanów, chcącego w ten sposób oświadczyć się dziewczynie. Para rozstała się na krótko przed premierą gry, wobec czego Jacinda Chew zaproponowała fanowi usunięcie szyldu, ten stwierdził jednak, że woli, żeby został, dzięki czemu być może ktoś inny będzie mógł się oświadczyć.
Komiksy i gadżety promocyjne.
Wydawnictwo Titan Books wydało książki powiązane z grą. Pierwsza z nich, "Spider-Man: Hostile Takeover" Davida Lissa, miała premierę 21 sierpnia 2018. Opowiada o konflikcie Spider-Mana z Kingpinem, który próbuje szantażować burmistrza Osborna, żeby uczynił go osobą odpowiedzialną za finanse miasta, oraz o zakończeniu związku Petera i Mary Jane, spowodowanego nadopiekuńczością chłopaka. Zostaje w niej wprowadzona również przedstawiona w grze wersja Echo – głuchej mistrzyni sztuk walki sprzymierzającej się ze Spider-Manem – oraz Blood Spider, dołączający do Kingpina złoczyńca zyskujący nadludzkie umiejętności dzięki Oscorpowi. Druga książka, "Marvel’s Spider-Man: The Art of the Game", została napisana przez Paula Daviesa i zawiera pochodzące z gry grafiki koncepcyjne, schematy i projekty.
Spider-Man z gry pojawił się w komiksie Gage’a "Spidergedon" z 2018, będącym kontynuacją jego "Spiderversum" (2014), w którym spotykają się wersje tej postaci z różnych rzeczywistości Marvela. W numerze zerowym, wydanym 26 września 2018, Superior Spider-Man (Otto Octavius w ciele Petera Parkera z alternatywnego uniwersum) dociera na Ziemię z gry, żeby zwerbować pojawiającego się w niej Spider-Mana. Akcja "Spidergedonu" rozgrywa się kilka miesięcy po finale gry, a okładki do poszczególnych zeszytów stworzyli graficy z Insomniac. W marcu 2019 ukazała się sześciozeszytowa miniseria "Spider-Man: City at War" opisująca wydarzenia z gry, dodająca jednak kilka nowych wątków. Została wydana przez Marvela, scenariusz do niej napisał Dannis Hopeless, za rysunki odpowiadał Michelle Bandini, a alternatywne okładki zaprojektowali Clayton Crain, David Nakayama, Gerardo Sandoval i Adi Granov. Druga miniseria, "Spider-Man: Velocity", ukazała się w sierpniu 2019. Scenarzystą ponownie był Hopeless, grafikiem Emilio Laiso, a jej akcja rozgrywa się po wydarzeniach z gry, przedstawiając starcie Spider-Mana z superzłoczyńską Swarmem oraz pracę Mary Jane jako reporterki terenowej dla Bena Ulricha. Trzecia miniseria, "Spider-Man: The Black Cat Strikes" (styczeń 2020), ze scenariuszem Hopelessa i rysunkami Luki Mareski, odtwarza wydarzenia z "Miasta, które nie śpi", rozwijając wątek związku Spider-Mana z Black Cat.
W 2019 Diamond Select Toys wydało dwudziestopięciocentymetrową figurkę z gry przedstawiającą Spider-Mana w kostiumie Spider-Punka, z gitarą i dronem, z kolei Sideshow Collectibles tę samą w skali 1:6. Firma Funko wypuściła różne figurki (popy) z postaciami z gry oraz w różnych ich wariantach wyglądu. Zaawansowany kostium z gry pojawił się w filmie "Spider-Man: Uniwersum" wraz z innymi zbieranymi w nim przez Petera Parkera z uniwersum Milesa Moralesa.
Zawartość do pobrania.
Po premierze gra rozwijana była przez trzy fabularne dodatki, wydane zbiorczo pod tytułem "Miasto, które nie śpi". Każdy epizod zawierał nową misję fabularną, wyzwania Screwball, przeciwników i trofea. W dodatkach wprowadzone zostają nowe postacie, w tym m.in. mistrzyni złodziejstwa i była dziewczyna Spider-Mana Felicia „Black Cat” Hardy, jej ojciec Walter Hardy oraz boss mafijnej rodziny Maggii Joseph „Hammerhead” Martello.
Pierwszy epizod, "The Heist", wydano 23 października 2018. Jego fabuła rozgrywa się kilka miesięcy po finale gry, a koncentruje się na powrocie Black Cat do Nowego Jorku, żeby dokonać zuchwałej kradzieży, przez co Spider-Man wchodzi w zatarg z mafijnymi rodzinami Maggii. Drugi epizod, "Turf Wars" (20 listopada), opowiada o staraniach Spider-Mana i Yuri mających na celu powstrzymanie Hammerheada przed przejęciem kontroli nad wszystkimi rodzinami Maggii, co pozwoliłoby mu zawładnąć miastem. W ostatnim, "Silver Lining" (21 grudnia), Silver Sable wraca do Nowego Jorku, żeby odzyskać technologię skradzioną jej przez Maggię. Sprzymierza się ze Spider-Manem, żeby stawić czoła Hammerheadowi, który wykorzystał jej technologię, żeby stać się niezniszczalnym.
"Miasto, które nie śpi" wymaga do działania podstawowej wersji gry, a dostęp do poszczególnych epizodów można uzyskać z jej menu głównego. Każda historia rozgrywa się w osobnej instancji Nowego Jorku, niepowiązanej z główną grą. Zamiast losowych przestępstw z podstawowej wersji gry, w dodatkach wprowadzono te związane z Maggią, w tym jej kryjówki, miejsca zbrodni i przestępstwa w toku. W "Turf Wars" i "Silver Lining" mafia korzysta z technologii skradzionej Sable International, żeby wzmocnić swoje zdolności bojowe, w związku z czym pojawiają się w nich nowe rodzaje przeciwników, w tym gangsterzy z kartaczownicami czy jetpackami.
Wiele aktywności pobocznych w dodatkach koncentruje się na wyzwaniach przestępczyni Screwball, takich jak pokonywanie przeciwników na wyznaczonych obszarach w celu zdobycia punktów czy pokonywanie wrogów przy użyciu określonych gadżetów. Wśród innych czynności znajduje się m.in. znajdowanie dzieł sztuki skradzionych dawniej i ukrytych w mieście przez Waltera Hardy’ego i znajdowanie bomb ukrytych pod samochodami.
Pakiet dodatków spotkał się z ogólnie pozytywnym przyjęciem ze strony recenzentów. Średnia ocen poszczególnych epizodów w agregatorze recenzji Metacritic wynosi 76/100 dla "The Heist", 70/100 dla "Turf Wars" i 75/100 dla "Silver Lining". Część recenzentów uznała "The Heist" za „fantastyczną kontynuację” podstawowej gry, chwaląc postacie i misje fabularne. Z największą krytyką spotkały się aktywności poboczne – „fajne, ale powtarzalne”. Pakiet uznano za „więcej tego samego”, ale satysfakcjonujący pomimo krótkiego czasu potrzebnego na ukończenie wszystkich trzech epizodów.
W grudniu 2018 w ramach darmowej aktualizacji dodano kostium nawiązujący do filmowej trylogii Sama Raimiego. W styczniu 2019 udostępniono kostium nawiązujący do organizacji Future Foundation z komiksów Marvela oraz do 258. numeru "The Amazing Spider-Man" (1984), w którym Spider-Man w celu ukrycia swojej tożsamości musi nosić kostium Fantastycznej Czwórki i papierową torbę na głowie. W lipcu 2019 dodano dwa kolejne stroje, nawiązujące do "".
"Spider-Man Remastered".
"Spider-Man Remastered" to odświeżony port gry przygotowany z myślą o PlayStation 5, zawierający podstawową grę i darmową zawartość do pobrania, "Miasto, które nie śpi", trzy dodatkowe stroje, kolejne trofea i nowe funkcje w trybie fotograficznym. Wśród strojów dla postaci znajduje się ten noszony przez Andrew Garfielda w "Niesamowitym Spider-Manie" oraz dwa autorskie. Gracze mogą przenieść również zapisy gry z wersji PlayStation 4 na PlayStation 5. Wśród usprawnień związanych z przeniesieniem gry na nowszą konsolę znalazły się m.in. ulepszone tekstury, tryb wydajności i jakości, obsługa dźwięku 3D, haptycznych wibracji kontrolera DualSense i skrócone czasy ładowania. Zmieniono również wygląd Petera Parkera, zastępując dotychczasowy model twarzy postaci ze wzorowanego na Johnie Bubniaku na Bena Jordana, który zdaniem twórców lepiej pasował do mimiki Yuriego Lowenthala.
"Marvel’s Spider-Man Remastered" wydano na PlayStation 5 12 listopada 2020. Ulepszoną wersję nabyć można było wyłącznie albo jako dodatek do wydania "Ultimate Edition" gry "Spider-Man: Miles Morales", albo w formie płatnej aktualizacji do standardowej wersji gry. 10 grudnia 2021 do "Remastered" wprowadzono dwa nowe kostiumy, nawiązujące do "" (2021). 12 sierpnia 2022 roku na komputerach osobistych z systemem Microsoft Windows pojawił się port "Remastered" opracowany we współpracy ze studiem Nixxes Software. Na komputerach odświeżona wersja udostępniana jest jako osobna gra, niewymagająca kupna "Milesa Moralesa".
Odbiór.
Według agregatora recenzji Metacritic "Spider-Man" spotkał się z ogólnie pozytywnym przyjęciem ze strony krytyków. Grę chwalono za rozgrywkę, grafikę, narrację i charakteryzację, krytykowano jednak za nieinteresujący otwarty świat i brak innowacyjności. Recenzenci uznali "Spider-Mana" za jedną z najlepszych gier o superbohaterach w historii. Mike Minotti z Venture Beat uznał ją za najlepszą grę o Spider-Manie, zaś Andrew Reiner z „Game Informera” stwierdził, że „podobnie jak wcześniej "", tak teraz "Spider-Man" podnosi poprzeczkę dla jednego z najbardziej uwielbianych na świecie bohaterów”.
Krytycy chwalili mechaniki rozgrywki, a ze szczególnym uznaniem spotkało się przemieszczanie za pomocą pajęczych sieci. Josh Harmon, recenzent „Electronic Gaming Monthly” (EGM), stwierdził, że była to usprawniona wersja systemu bazującego na fizyce ze "Spider-Mana 2" (2004), z kolei Jason Faulkner z Game Revolution chwalił sposób zachowania prędkości i pędu. Reiner przyznał, że bujanie się na sieci było tak przyjemne, że nigdy nie korzystał z dostępnego w grze systemu szybkiej podróży. Rick Lane z „PC Gamera” uznał, że sterowanie za pomocą klawiatury i myszy w wersji na komputery osobiste było porównywalne, a w niektórych przypadkach nawet lepsze niż przy użycia kontrolera PlayStation.
Walka została doceniona za szybkość i płynność, jak również za szeroki wachlarz gadżetów i elementów środowiska, które postać może wykorzystać przeciwko wrogom. „Game Informer” podkreślił skuteczność i zasadność korzystania w walce z elementów środowiska, a recenzent Game Revolution uznał walkę za jedną z najlepszych, jakich doświadczył w grach komputerowych. Jonathon Dornbush z IGN-u zauważył, że wraz z dostępem do kolejnych umiejętności postać zyskuje w walce szerokie pole do improwizacji. Harmon przyznał, że walka oferuje wiele różnorodnych opcji, ale brakuje jej głębi. Dodał również, że jedynym momentem, kiedy starcia zakłócają płynność gry, to konieczność otwierania menu gadżetów, żeby wybrać któryś z nich. Zarówno Harmon, jak i Edward Tran z GameSpotu porównali system poruszania się do tego z serii ""; Tran dodał, że walka „odpowiednio oddaje akrobatyczną naturę Spidey’ego”. Mike Williams z USGamera stwierdził z kolei, że porównania do "Arkham" są niesprawiedliwe, ponieważ ze względu na różnorodność i możliwości gadżetów gra różni się nie tylko od serii "Arkham" series, ale też od innych o Spider-Manie. Za jedyną wadę uznał system automatycznego namierzania, co utrudniało starcia z większą liczbą przeciwników. Dornbush uznał, że sekcje skradankowe idealnie oddają talenty Spider-Mana, w tym jego zamiłowanie do projektowania gadżetów. Harmon uznał je za „trochę płytkie”, ale „nigdy nie nieprzyjemne i rzadko kiedy wymuszone”.
Recenzent IGN-u chwalił „piękne” drapacze chmur, stwierdzając, że „bujając się zarówno o zmierzchu, jak i w ciepłych oranżach wschodzącego słońca odbijających się od szyb miał wrażenie, jak gdyby rozgrywał najbardziej uspokajającą sesję gry od dawna”. Zauważył również, że chociaż twarze postaci pierwszoplanowych zostały bardzo dobrze zanimowane, to w przypadku pomniejszych często są one o wiele gorsze. Leon Hurley z GamesRadar+ uznał "Spider-Mana" za „pięknie wyglądającą grę”, twierdząc, że „rzadko zdarza się, żeby tak wielki świat cały czas był szczegółowy i dobrze wyglądał”, zaś od dłuższego czasu nie widział nic tak spektakularnego jak finał gry.
Z pozytywnym odbiorem spotkała się również fabuła. Williams uznał ją za największą zaletę gry, chwaląc także obsadę. Hurley zwrócił uwagę, że pojawia się w niej wiele znajomych motywów, ale jednocześnie na tyle dużo nowych pomysłów, żeby utrzymać zainteresowanie gracza. Dornbush stwierdził, że pomimo umiarkowanie powolnego początku, fabule „bezustannie udaje się utrzymać ciężar”. Chwalił także skoncentrowanie się na Peterze Parkerze i aktorstwo Lowenthala za „emocjonalną szczerość” jego Spider-Mana, którą uznał za jedną ze swoich ulubionych interpretacji tej postaci. Harmon również docenił sposób, w jaki przedstawiono Petera, który ocenił jako lepszy niż w niemal każdej innej adaptacji komiksu, chwaląc także obsadę drugoplanową. Część recenzentów doceniła decyzję Insomniac, żeby nie przedstawiać po raz kolejny genezy Spider-Mana. Harmon był zawiedziony, że misje poboczne wyraźnie odstają jakością od tych z głównego wątku fabularnego, zaś Colm Ahern z VideoGamer.com stwierdził, że wiele z nich sprawia wrażenie niepotrzebnych w i tak już bogatej fabule.
Dornbush napisał, że walki z bossami były „wielkie, ekscytujące i pełne akcji”, skrytykował jednak kilka z nich jako uproszczone; stwierdził również, że ze względu na skoncentrowanie się na nich na początku i końcu fabuły, w środku gry ich brak był wyraźnie zauważalny. Tran chwalił możliwość użycia mocy poszczególnych kostiumów także w innych. Reiner uznał, że sekwencje skradankowe, w których gra się Mary Jane i Milesem, „dodają różnorodności, zawierając solidną mechanikę skradania i sprytne łamigłówki”. Według Trana pomimo tego, że nie były one szczególnie wymagające, przedstawiały „kilka zapadających w pamięć pełnych napięcia momentów”. W innym tonie wypowiedział się Ahern, stwierdzając, że powodzenie w nich zbyt często zależy od przypadku.
Gra krytykowana była za otwarty świat, przy projektowaniu którego twórcy polegali na znanych i powtarzalnych schematach innych produkcji z otwartym światem, zamiast spróbować uatrakcyjnić go z uwzględnieniem możliwości Spider-Mana. Faulknerowi nie spodobało się, że wiele aktywności pobocznych po krótkim czasie zaczynało nudzić, skrytykował również brak różnorodności w zadaniach zbierackich. Harmon uznał, że były one co prawda bardziej znośne niż w większości gier, ale nawet pomimo tego było ich za dużo. Recenzentom nie spodobały się również wieże odsłaniające na mapie znaczniki, która to mechanika pojawiła się wcześniej już w bardzo wielu grach z otwartym światem.
Sprzedaż.
W ciągu trzech dni od premiery sprzedano 3,3 mln sztuk gry – wliczając te dostępne w zestawie z konsolą – co dało "Spider-Manowi" tytuł najszybciej sprzedającej się gry wewnętrznego studia Sony w historii, przebijając nieznacznie wynik "God of War" (3,1 mln). Według szacunków „USA Today” gra zarobiła w tym czasie 198 mln USD, podczas gdy wydany rok wcześniej film "" w analogicznym okresie na rynkach północnoamerykańskich zarobił 117 mln USD. Według szacunków The NPD Group, miesięczna sprzedaż produkcji Insomniac była o 37% wyższa niż łączny wynik z dwóch miesięcy wszystkich wcześniejszych gier ze Spider-Manem powstałych od 1995 roku, od kiedy to grupa analizuje sprzedaż gier. W listopadzie 2018 była to najszybciej sprzedająca się gra superbohaterska w USA, a w lipcu 2019 zdobyła miano najlepiej sprzedającej się w tej kategorii.
W Wielkiej Brytanii "Spider-Man" był najszybciej sprzedającą się w 2018 roku grą pod względem sprzedaży wersji pudełkowych, przebijając "Far Cry 5" (który został wydany na jeszcze trzech innych platformach) i sprzedając się w dwukrotnie większej liczbie egzemplarzy niż "God of War". Była to tam również najlepiej sprzedająca się gra sygnowana logo Marvela od czasów "Lego Marvel Super Heroes" (2013), jak również najszybciej sprzedająca się gra od czasu ' (2017). Sprzedała się jednak gorzej niż najpopularniejsza gra superbohaterska ósmej generacji, ' (2015), która wydana została na większej liczbie platform. "Spider-Man" pozostawał na liście najlepiej sprzedających się gier przez trzy tygodnie z rzędu, a został zepchnięty na dalszą pozycję przez dostępną na więcej platform "FIF-ę 19". Był drugą najlepiej sprzedającą się grą września (wyprzedzoną przez "FIF-ę 19", będącą w sprzedaży tylko przez dwa dni tego miesiąca), pod względem liczby egzemplarzy sprzedanych w ciągu pierwszego miesiąca przebijając inne tytuły przeznaczone wyłącznie na PlayStation 4 – "" (o 44%), "Horizon: Zero Dawn" (94%) i "God of War" (138%). Na liście dziesięciu najlepiej sprzedających się gier pozostała przez trzynaście tygodni, do 3 stycznia 2019.
W Japonii w pierwszym tygodniu sprzedano ok. 125,1 tys. sztuk, dzięki czemu "Spider-Man" został najlepiej sprzedającą się grą; w ciągu trzech tygodni sprzedano ok. 244 tys. sztuk. Znalazł się również w czołówce najlepiej sprzedających się zachodnich gier dostępnych na PS4, za "" i "Minecraftem", stał się także najlepszą zachodnią grą Sony od czasu "Crash Bandicoot: Warped" (1998) na pierwsze PlayStation.
Do listopada 2018 na całym świecie sprzedano ponad 9 mln kopii gry (w dystrybucji cyfrowej i pudełkowej), do sierpnia 2019 – 13,2 mln, a do maja 2022 – ponad 33 mln kopii.
Nagrody i wyróżnienia.
"Spider-Man" ujęty został na wielu listach najlepszych gier 2018, w tym tych sporządzonych przez „Wired”, „Time” (2. miejsce), Push Square i Zero Punctation (3. miejsce), „Electronic Gaming Monthly” (5.), Polygon (9.) i „The Daily Telegraph” (dziesiąte). Serwisy Shacknews i The Verge uznały ją za grę roku, a Eurogamer za jedną z najlepszych trzydziestu gier 2018. W plebiscycie „Famitsū”, w którym udział wzięło 128 japońskich twórców gier, "Spider-Man" został wybrany grą roku. GamesRadar+ umieścił produkcję na 75. miejscu najlepszych gier dekady, z kolei Gry-Online w analogicznym plebiscycie na miejscu dwudziestym.
Kontynuacje i gry powiązane.
W czerwcu 2020 zapowiedziano poboczną grę "Marvel’s" "Spider-Man: Miles Morales", która trafiła do sprzedaży (na PlayStation 4 i PlayStation 5) w listopadzie tego samego roku, z kolei wersja na Windowsa miała premierę 18 listopada 2022. Fabuła rozgrywa się około roku po finale pierwszej gry i koncentruje się na postaci Milesa Moralesa zastępującego w roli Spider-Mana Petera, który jako fotoreporter wyjechał do Symkarii, żeby dokumentować trwającą tam wojnę domową.
We wrześniu 2021 zapowiedziano "Marvel’s Spider-Man 2", mającego trafić na PlayStation 5 w 2023. Intihar i Smith ponownie zostali dyrektorem kreatywnym i reżyserem gry. Swoje role powtórzą Lowenthal jako Peter Parker i Jeter jako Miles Morales, a do obsady dołączył Tony Todd jako Venom. Poza "Spider-Manem 2", Insomniac Games zapowiedziało również samodzielną grę "Marvel’s Wolverine", bazującą na innej znanej postaci Marvela i również powstającą na PlayStation 5. Rozgrywać będzie się ona w tym samym uniwersum, co gry o Spider-Manie, a jej współreżyserami zostali Brian Horton i Cameron Christian, dyrektor kreatywny i reżyser "Milesa Moralesa".
W lipcu 2020 na PlayStation VR ukazała się gra "Iron Man VR", w której pojawiają się bezpośrednie nawiązania do fabuły "Spider-Mana". Jej reżyser, Ryan Payton, nie wykluczył, że "Iron Man" może rozgrywać się w tym samym uniwersum, co gry Insomniac Games.

</doc>
<doc id="5388196" url="https://pl.wikipedia.org/wiki?curid=5388196" title="Marvel's Spider-Man">
Marvel's Spider-Man



</doc>
<doc id="5388201" url="https://pl.wikipedia.org/wiki?curid=5388201" title="Busły liaciać">
Busły liaciać

Busły liaciać (, „Bociany lecą”) – białoruska grupa partyzancka założona 13 listopada 2020 roku, walcząca przeciwko rządowi Alaksandra Łukaszenki. Razem z Cyber Partyzantami wchodzi w skład inicjatywy „Supraciŭ”
Działania organizacji nie mają na celu wyrządzenia krzywdy osobom fizycznym i zazwyczaj mają formę małego sabotażu. Działania grupy obejmowały między innymi niszczenie lub uszkadzanie kamer CCTV oraz infrastruktury transportowej na białoruskiej kolei.
Najsłynniejsza akcja, za którą organizacja wzięła odpowiedzialność, obejmowała zrzucenie z drona pojemników z substancją zapalającą na bazę OMON w Mińsku pod koniec września 2021 roku. 
Decyzją Sądu Najwyższego Republiki Białorusi „Busły liaciać” zostały 1 grudnia 2021 roku uznane za organizację terrorystyczną.
Począwszy od rozpoczęcia inwazji Rosji na Ukrainę organizacja przeprowadziła liczne akcje sabotażowe na białoruskiej kolei w celu zakłócenia logistyki rosyjskich wojsk.

</doc>
<doc id="5388209" url="https://pl.wikipedia.org/wiki?curid=5388209" title="Wacław Kazimierz Rozwadowski">
Wacław Kazimierz Rozwadowski

Wacław Kazimierz Rozwadowski herbu Rogala (zm. w 1690 roku) – sędzia łukowski w latach 1689-1690, stolnik łukowski w 1684 roku, podstoli łukowski w latach 1679-1681.
Poseł na sejm 1685 roku z województwa lubelskiego.

</doc>
<doc id="5388212" url="https://pl.wikipedia.org/wiki?curid=5388212" title="Rosanna (singel Toto)">
Rosanna (singel Toto)

Rosanna – piosenka rockowa zespołu Toto, wydana w 1982 roku jako singel promujący album "Toto IV".
Treść.
Tytuł piosenki pochodzi od aktorki Rosanny Arquette, która wówczas spotykała się z klawiszowcem Toto, Steve'em Porcaro. Autorem piosenki był jednak David Paich, który w warstwie tekstowej inspirował się własną licealną miłością. Na początku utwór brzmi jak typowa miłosna piosenka, jednak szybko okazuje się, że tytułowa Rosanna złamała serce podmiotowi lirycznemu, i mimo że od rozstania minął prawie rok, to wciąż rozłąka jest dla niego bardzo bolesna.
Teledysk.
Do utworu zrealizowano teledysk, zainspirowany filmem "West Side Story". Pomysłodawcą klipu był David Paich, który wyszedł również z ideą pstrykania palcami na styl „You Can’t Hurry Love” Phila Collinsa. Rolę Rosanny w teledysku zagrała Cynthia Rhodes, a jednego z adoratorów grał Patrick Swayze.
Odbiór.
W 1983 roku piosenka otrzymała nagrodę Grammy w kategorii "nagranie roku". W 2018 roku utwór zajął 480. miejsce na liście wszech czasów „Billboardu”.
Covery.
Piosenka była wielokrotnie coverowana, m.in. przez Jima Horna (2000), Emmersona Nogueirę (2003), Side A (2005), ApologetiX (2011), Bonfire (2018) i Weezer (2018).

</doc>
<doc id="5388215" url="https://pl.wikipedia.org/wiki?curid=5388215" title="Uhrynów Górny">
Uhrynów Górny

Uhrynów Górny (ukr. Угринів Горішній) – dawna wieś na Ukrainie w rejonie iwanofrankiwskim obwodu iwanofrankiwskiego. Od 1945 roku część wsi Uhrynów. Stanowi północno-zachodnią część Uhrynowa.
Historia.
Uhrynów Górny to dawniej samodzielna wieś. W II Rzeczypospolitej stanowił gminę jednostkową "Uhrynów Górny" w powiecie stanisławowskim w województwie stanisławowskim. 1 sierpnia 1934 roku w ramach reformy na podstawie ustawy scaleniowej wszedł w skład nowej zbiorowej gminy Pasieczna, gdzie we wrześniu 1934 utworzył gromadę "Uhrynów Górny".
Podczas II wojny światowej w gminie Pasieczna w powiecie stanisławowskim w dystrykcie Galicja.
Po wojnie włączone w struktury ZSRR.

</doc>
<doc id="5388216" url="https://pl.wikipedia.org/wiki?curid=5388216" title="Uhrynów Dolny">
Uhrynów Dolny

Uhrynów Dolny (ukr. Угринів Долішній) – dawna wieś na Ukrainie w rejonie iwanofrankiwskim obwodu iwanofrankiwskiego. Od 1945 roku część wsi Uhrynów. Stanowi południowo-wschodnią część Uhrynowa.
Historia.
Uhrynów Dolny to dawniej samodzielna wieś. W II Rzeczypospolitej stanowił gminę jednostkową "Uhrynów Dolny" w powiecie stanisławowskim w województwie stanisławowskim. 1 sierpnia 1934 roku w ramach reformy na podstawie ustawy scaleniowej wszedł w skład nowej zbiorowej gminy Pasieczna, gdzie we wrześniu 1934 utworzył gromadę "Uhrynów Dolny".
Podczas II wojny światowej w gminie Pasieczna w powiecie stanisławowskim w dystrykcie Galicja.
Po wojnie włączone w struktury ZSRR.

</doc>
<doc id="5388218" url="https://pl.wikipedia.org/wiki?curid=5388218" title="C. Robert O'Dell">
C. Robert O'Dell

Charles Robert (Bob) O'Dell (ur. w 1937) – amerykański astronom. Brał ważny udział w budowie Kosmicznego Teleskopu Hubble'a oraz Centrum Astronomicznego im. M. Kopernika PAN w Warszawie (CAMK).
Życiorys.
W 1959 r. uzyskał licencjat na Uniwersytecie Illinois, a trzy lata później doktorat na Uniwersytecie Wisconsin. W ciągu kolejnej dekady pracował w California Institute of Technology, Uniwersytecie Kalifornijskim w Berkeley i University of Chicago (w latach 1966–1972 był dyrektorem Obserwatorium Yerkes, a w latach 1967–1972 także całego Wydziału Astronomii i Astrofizyki). W latach 70. był członkiem komitetu powołanego przez National Academy of Sciences do spraw obchodów 500-lecia urodzin Mikołaja Kopernika. O'Dell wizytował Polskę jako przedstawiciel tego komitetu w 1971 r. Jego spotkania z polskimi uczonymi i władzami zaowocowały przekazaniem przez amerykańską National Science Foundation funduszy na powołanie CAMK. Początkowo głównym narzędziem badawczym w CAMK-u był komputer PDP 11/45 zakupiony ze środków zebranych podczas kolacji, której pomysłodawcą był O'Dell. Kolacja ta odbyła się w Hotelu Waldorf-Astoria w Nowym Jorku i przyniosła dochód 130.000 dolarów. Od jesieni 1972 do 1982 r. O'Dell pełnił funkcję głównego naukowca (ang. Project Scientist) Kosmicznego Teleskopu Hubble'a i wicedyrektora Centrum Lotów Kosmicznych im. George’a C. Marshalla. Brał udział w opracowaniu idei działania (STScI), który zarządza naukowymi aspektami Teleskopu Hubble’a. Od 1982 r. afiliowany jest w Universytecie Rice'a, a od 2000 r. na Uniwersytecie Vanderbilta.
Od 1962 r. jest członkiem Astronomical Society of the Pacific i American Astronomical Society (którego był skarbnikiem w latach 1988–1996), a od 1964 r. American Association for the Advancement of Science i Międzynarodowej Unii Astronomicznej.
Zajmował się badaniem mgławic (szczególnie planetarnych) oraz procesami formowania się gwiazd. W latach 60. zmierzył zawartość helu w gromadzie kulistej M15, która okazała się wyższa niż wcześniej przewidywano. Za swoje największe odkrycie z wykorzystaniem teleskopu Hubble'a uważa odkrycie dysków protoplanetarnych w Mgławicy Oriona. 
Nagrody.
W 1978 r. otrzymał Order Zasługi. W następnym roku został pierwszym członkiem honorowym Polskiego Towarzystwa Astronomicznego. W 1991 r. NASA odznaczyła go Public Service Medal. Trzy lata później został członkiem zagranicznym PAN. W 1996 r. otrzymał Nagrodę Humboldta. Uniwersytet Illinois przyznał mu doktorat "honoris causa" w 2001 r. CAMK przyznał O'Dellowi medal w 2012 r. W styczniu 2022 r. American Astronomical Society wyróżniło go tytułem Fellow AAS za wkład w budowę Kosmicznego Teleskopu Hubble'a oraz , a także wieloaspektowa badania mgławic.

</doc>
<doc id="5388219" url="https://pl.wikipedia.org/wiki?curid=5388219" title="Uhrynów Szlachecki">
Uhrynów Szlachecki

Uhrynów Szlachecki (ukr. Угринів Шляхетський) – dawna wieś na Ukrainie w rejonie iwanofrankiwskim obwodu iwanofrankiwskiego. Od 1945 roku część wsi Uhrynów. Stanowi środkową część Uhrynowa.
Historia.
Uhrynów Szlachecki to dawniej samodzielna wieś. W II Rzeczypospolitej stanowił gminę jednostkową "Uhrynów Szlachecki" w powiecie stanisławowskim w województwie stanisławowskim. 1 sierpnia 1934 roku w ramach reformy na podstawie ustawy scaleniowej wszedł w skład nowej zbiorowej gminy Pasieczna, gdzie we wrześniu 1934 utworzył gromadę "Uhrynów Szlachecki".
W kwietniu 1938 na parceli inż. Stanisława Burzyńskiego w Uhrynowie Szlachecki poświęcono kamień węgielny pod budowę kościoła rzymskokatolickiego.
Po wojnie włączone w struktury ZSRR.

</doc>
<doc id="5388220" url="https://pl.wikipedia.org/wiki?curid=5388220" title="Lisówka pachnąca">
Lisówka pachnąca

Lisówka pachnąca ("Aphroditeola olida" (Quél.) Redhead &amp; Manfr. Binder) – gatunek grzybów z rodziny wodnichowatych ("Hygrophoraceae"), będący jedynym gatunkiem rodzaju "Aphroditeola".
Systematyka i nazewnictwo.
Pozycja w klasyfikacji według Index Fungorum: " Aphroditeola, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten opisał w roku 1878 Lucien Quélet, nadając mu nazwę "Cantharellus olidus". Obecną, uznaną przez Index Fungorum nazwę nadali mu w 2003 r. Scott Alan Redhead i Manfr. Binder.
Ma 10 synonimów. Niektóre z nich:
Polską nazwę zaproponował Władysław Wojewoda w 2003 r. dla naukowej nazwy "Hygrophorus morganii", synonimizując ją z "Hygrophorus olida". Jest ona niespójna z aktualną nazwą naukową.
Morfologia.
Średnica 1–4 cm, początkowo wypukły, następnie rozłożysty i lekko wklęsły na środku, z wiekiem lejkowaty. Powierzchnia początkowo nieco lepka, potem sucha, naga i lekko błyszcząca, ale włóknista do drobno owłosionej, gładka, czasem lekko strefowana, niehigrofaniczna, o barwie mięsistej, różowawej, łososiowej, ochrowo-żółtej do pomarańczowo-ochrowej, czasem u starszych okazów blado-płowożółta. Brzeg wąsko podwinięty, potem, wznoszący się i łukowaty, często falisty i klapowany, gładki.
Daleko zbiegające na trzon, bardzo wąskie, grube, często dychotomicznie rozwidlone, z międzyblaszkami, dające się oddzielić od miąższu, gęste, początkowo białawe do kremowych, następnie blado pomarańczowożółte, różowawe do łososiowych. Ostrza całe.
Wysokość 1–3,5 cm, grubość 0,2–0,6(1)cm, centralny do ekscentrycznego, z wiekiem często zanikający w kierunku podstawy lub z długą korzeniową podstawą, czasem płaski, pełny. Powierzchnia włóknista lub drobno kosmata, dołem tej barwy co kapelusz lub bledsza, w kierunku wierzchołka jaśniejsza, często z różowawym odcieniem.
Dość gruby, miękki, białawy. Zapach i smak bardzo aromatyczny, przyjemny, wyraźnie owocowo-chemiczny, cukierkowy, cynamonowy.
Podstawki cylindryczne, z 2 lub 4 sterygmami, 20–37 × 4–6(8) µm, ze sprzążką u podstawy. Zarodniki kuliste, szeroko elipsoidalne do wrzecionowatych w widoku z przodu, nierówne w widoku z boku, gładkie, czasem z lekko pogrubioną ścianą, z gutulami, szkliste, nieamyloidalne, cyjanofilowe, 3–5(6) x 2,5–3(4) µm. Cystyd brak. Strzępki w tramie regularne, w skórce nieregularnie splątane, czasem wystające, o żółtawym zabarwieniu i średnicy 2,5–6 µm. W strzępkach są sprzążki.
Występowanie i siedlisko.
"Aphroditeola olida" występuje w Ameryce Północnej, Środkowej i w Europie. W. Wojewoda w 2003 r. przytoczył tylko dwa stanowiska w Polsce: podane przez Stanisława Domańskiego w 1999 r. w Roztoczańskim Parku Narodowym i J.B. Falińskiego i in. w 1997 r. w Białowieskim Parku Narodowym. Według W. Wojewody rozprzestrzenienie tego gatunku w Polsce i stopień zagrożenia nie są znane. Aktualne stanowiska podaje internetowy atlas grzybów. Znajduje się w nim na liście gatunków zagrożonych i wartych objęcia ochroną.
Naziemny grzyb saprotroficzny występujący w lasach liściastych i mieszanych, zwłaszcza pod jodłą pospolitą i bukiem zwyczajnym.

</doc>
<doc id="5388221" url="https://pl.wikipedia.org/wiki?curid=5388221" title="Aphroditeola olida">
Aphroditeola olida



</doc>
<doc id="5388222" url="https://pl.wikipedia.org/wiki?curid=5388222" title="Hygrophoropsis morganii">
Hygrophoropsis morganii



</doc>
<doc id="5388224" url="https://pl.wikipedia.org/wiki?curid=5388224" title="Hygrophoropsis olida">
Hygrophoropsis olida



</doc>
<doc id="5388225" url="https://pl.wikipedia.org/wiki?curid=5388225" title="Stomatodex">
Stomatodex

Stomatodex – rodzaj roztoczy z rzędu Trombidiformes i rodziny nużeńcowatych.
Zwierzęta te spotykane są w tkankach i wydzielinie gardła i przełyku żywicieli. Do ich poznanych gospodarzy należą pałaneczka gruboogonowa (torbacz z rodziny drzewnicowatych), galago akacjowy (naczelny z rodziny galagowatych) i nietoperze – bruzdonosy z rodziny bruzdonosowatych oraz mopek zachodni, nocek duży i nocek łydkowłosy z rodziny mroczkowatych.
Przedstawiciele rodzaju podawani są z Wielkiej Brytanii, Belgii, Rwandy, DR Konga i Australii.
Takson ten wprowadzony został w 1959 roku przez Alexa Faina, jako monotypowy, z "S. galagoensis" jako jedynym gatunkiem. W 1960 roku autor ten opisał dwa kolejne jego gatunki. Czwarty gatunek opisany został w 1991 roku przez Clifforda E. Descha. W sumie do rodzaju tego należą:

</doc>
<doc id="5388228" url="https://pl.wikipedia.org/wiki?curid=5388228" title="Zapadnyj-Nowyj">
Zapadnyj-Nowyj

Zapadnyj-Nowyj () – stacja kolejowa w miejscowości Kaliningrad, w obwodzie kaliningradzkim, w Rosji. Położona jest na linii Kaliningrad – Bałtyjsk.
Od stacji odchodzą bocznice do północnej części Portu Kaliningrad.
Historia.
Stacja powstała w okresie przynależności tych terenów do Niemiec. Nosiła wówczas nazwę "Rathshof".

</doc>
<doc id="5388229" url="https://pl.wikipedia.org/wiki?curid=5388229" title="Biegi narciarskie na Mistrzostwach Świata w Narciarstwie Klasycznym 2003 – bieg na 30 km mężczyzn">
Biegi narciarskie na Mistrzostwach Świata w Narciarstwie Klasycznym 2003 – bieg na 30 km mężczyzn

Bieg mężczyzn na 30 km techniką klasyczną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2003; zawody odbyły się 19 lutego 2003 roku. Tytułu sprzed dwóch lat nie obronił Andrus Veerpalu z Estonii, który tym razem zajął czwarte miejsce. Nowym mistrzem świata został Thomas Alsgaard z Norwegii, pozostałe miejsca na podium zajęli jego rodacy: drugi był Anders Aukland, a brązowy medal zdobył Frode Estil.

</doc>
<doc id="5388234" url="https://pl.wikipedia.org/wiki?curid=5388234" title="Aphroditeola">
Aphroditeola



</doc>
<doc id="5388235" url="https://pl.wikipedia.org/wiki?curid=5388235" title="Franciszek Sapieha">
Franciszek Sapieha



</doc>
<doc id="5388237" url="https://pl.wikipedia.org/wiki?curid=5388237" title="Zenonas Norkus">
Zenonas Norkus

Zenonas Norkus (ur. 22 czerwca 1958 w Gryniach) – litewski socjolog i filozof. Profesor w Katedrze Socjologii Wydziału Filozoficznego Uniwersytetu Wileńskiego. Członek rzeczywisty Litewskiej Akademii Nauk.
Życiorys.
Szkołę średnią ukończył w Gryniach. W latach 1976-1981 studiował na Wydziale Filozoficznym Uniwersytetu Leningradzkiego, a w latach 1981-1984 kontynuował naukę na tej uczelni w ramach aspirantury. W 1984 r. obronił się pracą na temat filozofii logiki Edmunda Husserla.
Od 1985 r. wykłada na Uniwersytecie Wileńskim. W 2002 r. uzyskał habilitację (w ramach nauk społecznych) i został zatrudniony jako profesor. Od 2004 r. jest prodziekanem Wydziału Filozoficznego. W 2012 r. został członkiem rzeczywistym Litewskiej Akademii Nauk.
W 2009 r. otrzymał Nagrodę Litewskiej Akademii Nauk. W 2013 r. został odznaczony estońskim Orderem Krzyża Ziemi Maryjnej IV klasy.
Praca naukowa.
Zenonas Norkus zajmuje się filozofią historii i nauk społecznych, porównawczą socjologią historyczną oraz teorią racjonalnego wyboru i teorią Maxa Webera.
Życie prywatne.
Żonaty, ma córkę.

</doc>
<doc id="5388239" url="https://pl.wikipedia.org/wiki?curid=5388239" title="Kamienica przy ulicy Kazimierza Wielkiego 43 we Wrocławiu">
Kamienica przy ulicy Kazimierza Wielkiego 43 we Wrocławiu

Kamienica przy ulicy Kazimierza Wielkiego 43 – zabytkowa kamienica mieszczańska, o rodowodzie średniowiecznym znajdująca się przy ulicy Kazimierza Wielkiego we Wrocławiu. 
Historia posesji i kamienicy.
Posesja, na której ulokowana jest kamienica, znajduje się w południowo-zachodniej części miasta. W XV wieku teren ten należał do tzw. Kwartału Słodowników, rozciągającego się łukiem między obecną ulicą Wierzbową a zachodnim wylotem obecnej ulicy Grodzkiej, między wewnętrznym a zewnętrznym obwodem murów miejskich, przy Czarnej Oławie, stanowiącej fosę wewnętrzną. Nazwa związana jest z profesją słodowników, której przedstawiciele zamieszkiwali ten obszar. Parcele zostały zagospodarowane po wyznaczeniu linii fortyfikacyjnych w latach 1329–1348 i zostały wytyczone przy ówczesnej wschodniej stronie ulicy Vnder den melczern. Od XVI wieku odcinek między ulicami św. Doroty (Dorothengasse) i Krupniczą (Graupegasse) zwany był Hummerei. Kwartał Słodowników w drugiej ćwierci XV w. został podzielony, a obszar między ulicami św. Mikołaja i Świdnicką zaliczony został do tzw. Kwartału Kupców.
Od roku 1726 do przynajmniej 1749 właścicielką kamienicy była hrabina Friderica von Proskau, z domu Schaffgotsch. W 1742 roku, 19 marca w kamienicy zmarł hrabia Johann Anton von Schaffgotsch, starosta generalny Śląska i rycerz Orderu Złotego Runa. 
Opis architektoniczny.
Nieznany jest dokładny wygląd budynku w okresie średniowiecznym. W XVI wieku murowana kamienica nr 43 była wąską kamienicą pokrytą dachem kalenicowym. Ich wygląd można obejrzeć na najstarszym planie Wrocławia datowanym na 1562 rok, autorstwa Barthela i Bartholomäusa Weinera. 
W pierwszej tercji XVIII wieku kamienica została przebudowana, a jej fasadzie nadano barokowy wygląd. Inicjatorką przebudowy była prawdopodobnie hrabina Friderica von Proskau. Trzykondygnacyjna kamienica otrzymała trzyosiową fasadę z boniowanym parterem. W osi zachodniej znajdował portal, który wraz z dwoma oknami został ozdobiony kamiennymi opaskami, a między otworami wstawiono półkolumny. Pomiędzy oknami pierwszej i drugiej kondygnacji znajdowały się prawdopodobnie pilastry wielkiego porządku. W tym samym okresie przebudowano wnętrza kamienicy oraz skrzydło oficyny, gdzie umieszczono trzybiegową klatkę schodową ze sztukatorską dekoracją stropów i drewniana balustrada ozdobioną snycerskimi dekoracjami. W 1749 roku budynek został uszkodzony w wyniku wybuchu wieży prochowej a szkody zostały wówczas wycenione na 600 rtl (reichstaler) przy czym wartość domu w chwili zakupy wynosił 8000 rtl. 
W 1800 roku kamienica została wyremontowana a fasadzie nadano empirowy charakter. W 1880 roku fasada budynku została przebudowana na neobarokową, zlikwidowano pilastry zachowując jedynie portal. Z okresu XVIII wiecznej przebudowy 
Po 1945.
Według Wojciecha Brzezowskiego budynek w latach 60. XX wieku poddano gruntownej przebudowy wnętrza kamienicy, niszcząc pierwotny jego układ i charakter. Edmund Małachowicz, a za nim Harasimowicz, podaje lata 1973–1975 jako te, w których budynek został odbudowany po działaniach wojennych w 1945 roku. Autorem projektu odbudowy był R Kaleta. Podczas odbudowy nadano kamienicy cechy eklektyczne z zachowaniem barokowej kamieniarki. 
W 2018 roku budynek zakupiła Dolnośląska Izba Lekarska, właściciel sąsiedniej kamienicy nr 45 zwanej Pałacem Selderów. Inwestor przeprowadził remont kamienicy według projektu Artura Iwańskiego z pracowni Mazur Arqitectos &amp; Ingenieros Asociados, który zakładał połączenie obu kamienic i stworzenie nowych pomieszczeń dla Izby Lekarskiej. 

</doc>
<doc id="5388240" url="https://pl.wikipedia.org/wiki?curid=5388240" title="Mazurów">
Mazurów



</doc>
<doc id="5388242" url="https://pl.wikipedia.org/wiki?curid=5388242" title="Bereźnica Szlachecka">
Bereźnica Szlachecka



</doc>
<doc id="5388249" url="https://pl.wikipedia.org/wiki?curid=5388249" title="Chocin">
Chocin

Chocin (ukr. Хотінь) – dawniej samodzielna wieś, od 1972 roku w granicach miasta Kałusza na Ukrainie, w jego wschodniej części. Rozpościera się wzdłuż ulicy Lwowskiej, nad Łomnicą.
W Chocinie urodził się 1 stycznia 1884 Mieczysław Kozar-Słobódzki, kompozytor.
Historia.
Chocin to dawniej samodzielna wieś. W II Rzeczypospolitej stanowiła gminę jednostkową "Chocin" w powiecie nadwórniańskim w województwie stanisławowskim. 1 sierpnia 1934 r. w ramach reformy na podstawie ustawy scaleniowej wszedł w skład nowej zbiorowej gminy Podmichale, gdzie we wrześniu 1934 utworzył gromadę.
Podczas II wojny światowej w gminie Wistowa w powiecie stanisławowskim w dystrykcie Galicja.
Po wojnie włączony w struktury ZSRR. 20 marca 1972 włączony do Kałusza.

</doc>
<doc id="5388251" url="https://pl.wikipedia.org/wiki?curid=5388251" title="Kobłewe">
Kobłewe

Kobłewe () – wieś na Ukrainie, w obwodzie mikołajowskim, w rejonie mikołajowskim. W 2001 liczyła 2385 mieszkańców, spośród których 1751 wskazało jako ojczysty język ukraiński, 471 rosyjski, 84 mołdawski, 1 bułgarski, 6 białoruski, 55 ormiański, 10 gagauski, a 7 inny.

</doc>
<doc id="5388252" url="https://pl.wikipedia.org/wiki?curid=5388252" title="Kozacy perscy">
Kozacy perscy



</doc>
<doc id="5388255" url="https://pl.wikipedia.org/wiki?curid=5388255" title="Władysław Kubiak (arabista)">
Władysław Kubiak (arabista)

Władysław Kubiak (ur. 1925 w Wiązownej, zm. 1998) – polski arabista, archeolog, profesor Uniwersytetu Warszawskiego. Współautor przekładu "Księgi tysiąca i jednej nocy" na język polski.
Życiorys.
Studiował orientalistykę na Uniwersytecie Jagiellońskim. Pracę magisterską pisał w seminarium Tadeusza Lewickiego; dotyczyła ona twórczości Ahmada ibn Fadlana. Obronił ją w 1952 lub 1953. W 1966 uzyskał doktorat na Uniwersytecie Warszawskim. W pracy doktorskiej skupił się na topografii miejskiej średniowiecznej Aleksandrii. W latach 1972-1976 był zatrudniony w Instytucie Afrykanistycznym Uniwersytetu Warszawskiego. W 1979 habilitował się na podstawie pracy o rozwoju urbanistycznym Fustat. Pracował też w Instytucie Archeologii UW. W latach 80. był dyrektorem Instytutu Krajów Rozwijających się UW. W 1993 mianowano go profesorem nauk humanistycznych.
Był współpracownikiem Kazimierza Michałowskiego, brał udział w prowadzonych przezeń misjach archeologicznych w Faras, Kom-el Dikka i Aleksandrii. W ramach tej współpracy od 1959 do 1966 był sekretarzem Stacji Archeologii Śródziemnomorskiej UW w Kairze. W latach 60. i 70. we współpracy z badaczami z American Research Center in Egypt prowadził wykopaliska w Fustacie. Wprowadził elementy archeologii islamu do programu nauczania archeologów na UW. Zajmował się też epigrafiką i numizmatyką.
Był tłumaczem; jego najbardziej znanym osiągnięciem w tym zakresie jest współpraca przy polskim przekładzie "Księgi tysiąca i jednej nocy"

</doc>
<doc id="5388257" url="https://pl.wikipedia.org/wiki?curid=5388257" title="Siółko (Wojniłów)">
Siółko (Wojniłów)

Siółko (ukr. Сільце) – dawniej samodzielna wieś, od 1972 roku w granicach osiedla Wojniłowa na Ukrainie, w jego północno-wschodniej części.
Historia.
Siółko to dawniej samodzielna wieś. W II Rzeczypospolitej stanowiła gminę jednostkową "Siółko" w powiecie nadwórniańskim w województwie stanisławowskim. 1 sierpnia 1934 r. w ramach reformy na podstawie ustawy scaleniowej weszło w skład nowej zbiorowej gminy Wojniłów, gdzie we wrześniu 1934 wraz z miejscowościami Dąbrówka, Kysta, Łazy i Podgarby utworzyło gromadę "Siółko".
Podczas II wojny światowej w gminie Wojniłów w powiecie stanisławowskim w dystrykcie Galicja.
Po wojnie włączony w struktury ZSRR. 12 czerwca 1951 włączone do Wojniłowa.

</doc>
<doc id="5388259" url="https://pl.wikipedia.org/wiki?curid=5388259" title="Michał Raczyński">
Michał Raczyński

Michał Raczyński herbu Nałęcz – podczaszy wieluński w latach 1685-1703.
Poseł na sejm 1688 roku, sejm 1695 roku z ziemi wieluńskiej.

</doc>
<doc id="5388260" url="https://pl.wikipedia.org/wiki?curid=5388260" title="Pawlikówka (Ukraina)">
Pawlikówka (Ukraina)

 
Pawlikówka (ukr. Павликівка) – wieś na Ukrainie, w obwodzie iwanofrankiwskim, w rejonie kałuskim.
Historia.
Pawlikówka to dawniej samodzielna wieś. W II Rzeczypospolitej od 1 kwietnia 1927 stanowiła gminę jednostkową "Pawlikówka" w powiecie nadwórniańskim w województwie stanisławowskim. 1 sierpnia 1934 r. w ramach reformy na podstawie ustawy scaleniowej weszła w skład nowej zbiorowej gminy Wojniłów, gdzie we wrześniu 1934 wraz z miejscowościami Baranówka, Budostaw i Czereszeńki utworzyła gromadę "Pawlikówka".
Podczas II wojny światowej w gminie Wojniłów w powiecie stanisławowskim w dystrykcie Galicja, licząc 721 mieszkańców.
Po wojnie włączona w struktury ZSRR
12 czerwca 1951 włączona do Wojniłowa. Obecnie ponownie samodzielna wieś.

</doc>
<doc id="5388261" url="https://pl.wikipedia.org/wiki?curid=5388261" title="Pawlikówka">
Pawlikówka



</doc>
<doc id="5388266" url="https://pl.wikipedia.org/wiki?curid=5388266" title="Ostatni Mohikanin (film 1965)">
Ostatni Mohikanin (film 1965)

Ostatni Mohikanin (, ) – hiszpańsko-włoski historyczny western przygodowy z 1965 roku w reżyserii Mateo Cano. Adaptacja powieści Jamesa Fenimore'a Coopera pod tym samym tytułem, zrealizowana w stylistyce spaghetti westernu. Zdjęcia plenerowe do filmu powstały na pustyni Tabernas w hiszpańskiej Almerii.
Obsada.
Zródło: 

</doc>
<doc id="5388268" url="https://pl.wikipedia.org/wiki?curid=5388268" title="Region Bernina">
Region Bernina

 
Region Bernina (niem. "Region Bernina") – jednostka administracyjna w Szwajcarii, w kantonie Gryzonia. Powstała 1 stycznia 2016. Powierzchnia regionu wynosi 237,31 km², zamieszkany jest przez 4 561 osób (31 grudnia 2020). Siedziba administracyjna regionu znajduje się w miejscowości Poschiavo. Pod względem liczby mieszkańców jest najmniejszym regionem w kantonie.
Gminy.
W skład regionu wchodzą dwie gminy: 

</doc>
<doc id="5388271" url="https://pl.wikipedia.org/wiki?curid=5388271" title="Biegi narciarskie na Mistrzostwach Świata w Narciarstwie Klasycznym 2003 – bieg na 15 km mężczyzn">
Biegi narciarskie na Mistrzostwach Świata w Narciarstwie Klasycznym 2003 – bieg na 15 km mężczyzn

Bieg mężczyzn na 15 km techniką klasyczną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2003; zawody odbyły się 21 lutego 2003 roku. Tytułu sprzed dwóch lat nie obronił Szwed Per Elofsson, który tym razem zajął dwunaste miejsce. Nowym mistrzem świata został Niemiec Axel Teichmann, zdobywając pierwszy w historii złoty medal dla swojego kraju w tej konkurencji. Drugie miejsce zajął Jaak Mae z Estonii, a brązowy medal zdobył Norweg Frode Estil. 

</doc>
<doc id="5388272" url="https://pl.wikipedia.org/wiki?curid=5388272" title="José Eduardo Martínez Alcántara">
José Eduardo Martínez Alcántara

José Eduardo Martínez Alcántara (ur. 31 stycznia 1999 w Limie) – peruwiański szachista, arcymistrz od 2018 roku.
Kariera szachowa.
Alcántara wygrał Mistrzostwa Świata U-18 w 2017, zanim zaczął reprezentować Peru na Olimpiadzie Szachowej 2018. Wygrał Strefowy Turniej Ameryki Południowej w Ekwadorze z 7,5 na 9 punktów, kwalifikując się tym samym do Pucharu Świata w Szachach 2019, gdzie został pokonany przez Dmitrija Jakovenko w pierwszej rundzie. W 6 edycji Africa Open w 2019 roku zajął 2-8 miejsce łącznie z graczami takimi jak: Nikita Petrov, Deivy Vera Sigueñas, Renato R. Quintiliano Pinto, Cristobal Henriquez Villagra, Salvador Alonso i Diego Saul Rod Flores Quillas.

</doc>
<doc id="5388273" url="https://pl.wikipedia.org/wiki?curid=5388273" title="Dwunastu myśliwych">
Dwunastu myśliwych

Dwunastu myśliwych ("Die zwölf Jäger") – baśń opublikowana przez braci Grimm w 1812 roku w pierwszym wydaniu ich zbioru "Baśni" (tom 1, nr 67).
Treść.
Pewien królewicz miał narzeczoną, którą bardzo kochał. Pewnego dnia otrzymał wiadomość, że jego ojciec jest umierający i prosi o jego przybycie. Królewicz pożegnał narzeczoną, obiecując rychły powrót i dając jej pierścień. Na miejscu okazało się, że umierający ojciec, zażądał od syna by poślubił inną królewnę. Królewicz przysiągł wypełnić jego wolę i kiedy król umarł – oświadczył się wskazanej przez niego dziewczynie. 
Porzucona poprzednia narzeczona była tym wstrząśnięta i załamana. Jej ojciec, chcąc ją pocieszyć, obiecał spełnić jej życzenie. Królewna poprosiła by zatrudnił na dworze jedenaścioro dziewcząt podobnych do niej. Gdy dziewczęta zjawiły się przed nią, królewna zażądała od nich, by przebrały się w stroje myśliwych. Sama również założyła taki strój. 
Potem wraz z towarzyszkami, przebranymi w męskie stroje udała się na dwór swojego dawnego narzeczonego, który obecnie był już królem. Zapytała króla, czy nie przyjąłby do służby dwunastu myśliwych. Król, który nie rozpoznał swojej narzeczonej w męskim stroju, a sądząc, że to mężczyźni, zgodził się ich wszystkich zatrudnić jako swych przybocznych królewskich myśliwych.
Król posiadał jednak mówiącego lwa o wielkiej mądrości, który poinformował króla, że to nie mężczyźni, tylko kobiety przebrane za mężczyzn. Król nie dał mu wiary, więc lew zaproponował by poddać ich próbie. Zasugerował królowi, by posypać przedpokój sali grochem, gdyż jak argumentował, mężczyźni stąpają twardo i groch ani drgnie, dziewczęta zaś drepczą i skaczą, tak że ziarna grochu rozsypią się na wszystkie strony. Próba nie udała się, gdyż dziewczęta, ostrzeżone przez jednego z królewskich sług, o planowanej próbie, stąpały twardo jak mężczyźni. 
Kolejną próbą, zaproponowaną przez lwa, było postawienie w przedsionku dwunastu kołowrotków. Lew liczył na to, że dziewczyny zaczną się nimi bawić i prząść, czego nie uczyni żaden mężczyzna. Jednak i tym razem dziewczyny zostały ostrzeżone o planowanej próbie i powstrzymały się przed ruszaniem kołowrotków.
Od tej pory król nabrał przekonania, że to jednak mężczyźni i przestał w cokolwiek wierzyć lwu, mimo jego zapewnień, że dziewczyny ktoś musiał ostrzec.
Z czasem król zaprzyjaźnił się z myśliwymi i często chodził z nimi na łowy. Kiedy jednak pewnego dnia przybyła aktualna narzeczona króla, jego poprzednia narzeczona przebrana za myśliwego padła na ziemię zemdlona. Król ruszył na pomoc ulubionemu myśliwemu i zauważył pierścień na jego palcu, który wcześniej dał swojej byłej. Wówczas rozpoznał ją i obiecał, że nie ożeni się z inną, tylko z nią. Odbyło się huczne wesele. Lew powrócił do królewskiej łaski, gdyż mówił prawdę.

</doc>
<doc id="5388275" url="https://pl.wikipedia.org/wiki?curid=5388275" title="Bibliografia historii polskiej">
Bibliografia historii polskiej

Bibliografia historii polskiej - wielotomowa publikacja mająca na celu rejestrowanie książek, artykułów z czasopism, polskich i zagranicznych, dotyczących polskiej historii. Kolejne tomy bibliografii ukazują dorobek historiografii w zakresie polskiej historii w danym roku. Jej pomysłodawcą był Jan Baumgart, który opracował Wytyczne, dotyczące zakresu, układu, organizacji pracy, opublikowane w 1948 roku w „Kwartalniku Historycznym”. Bibliografia jest jedną z najstarszych narodowych bibliografii historii i wpisuje się w proces utrwalania dziedzictwa narodowego. Jej początki sięgają 1901 roku, a od ponad sześćdziesięciu lat przygotowywana jest w Instytucie Historii im. Tadeusza Manteuffla Polskiej Akademii Nauk, w Pracowni Bibliografii Bieżącej w Krakowie.
Historia.
Bieżąca bibliografia historyczna w Polsce liczy ponad 100 lat. Po raz pierwszy ukazała się w 1902 r. na łamach publikowanego we Lwowie Kwartalnika Historycznego, organu Towarzystwa Historycznego i zarejestrowała piśmiennictwo za rok 1901. Przez cały okres międzywojenny drukowano corocznie spis prac historycznych, najpierw na łamach „Kwartalnika Historycznego”, a później w formie broszurowych dodatków do niego. Na łamach tego pisma ukazywała się przez cały okres międzywojenny. Po drugiej wojnie światowej prace nad bieżącą bibliografią historyczną zostały wznowione przez Polskie Towarzystwo Historyczne. Jako pierwszy ukazał się rocznik za rok 1948 (opublikowany w 1954 r.). Od 1953 r. prace nad przygotowaniem bibliografii przejął utworzony wówczas Instytut Historii Polskiej Akademii Nauk, a dokładniej jego krakowska placówka, która w ciągu swego istnienia kilkakrotnie zmieniała swoją nazwę. Obecnie jest to Pracownia Bibliografii Bieżącej, która patronuje wydaniu do dziś. Zmieniali się jedynie jej redaktorzy i zespół autorski. Redaktorem naukowym tomów za lata 1948–1967 był Jan Baumgart (odpowiedzialny za opracowane całej koncepcji bieżącej bibliografii bieżącej), 1968–1997 – Wiesław Bieńkowski, od tomu za rok 1998 redaktorem naukowym Bibliografii jest Anna Gruca.
Kolejne tomy bibliografii opracowali:
Od tomu za rok 2020 zespół autorski stanowią: Stefan Gąsiorowski, Paweł Gołdyn, Anna Gruca, Stanisław Jędryka. Obecnie w opracowaniu Bibliografii uczestniczą także Anna Cholewa-Adamczyk, Paulina Kus oraz Katarzyna Mazur.
Bibliografia historii polskiej ukazywała się w postaci rocznika do 2016 r. (ostatni papierowy tom objął piśmiennictwo za rok 2014). W związku z zaprzestaniem publikowania wersji papierowej, zdecydowano, że bibliografia będzie przygotowywana dodatkowo w formacie pdf. Kolejne tomy są publikowane w Repozytorium Cyfrowym Instytutów Naukowych od tomu za rok 2015. W latach 2012–2016 Bibliografia historii polskiej była opracowywana w ramach grantu NPRH. Obecnie pracownia realizuje kolejny grant NPRH 11H18037386 „Dokumentacja dorobku historiografii w zakresie historii Polski – baza danych” afiliowany przy IH PAN (lata 2019–2023). 
W ostatnich latach można zaobserwować duży wzrost publikacji z zakresu polskiej historii. Tom za 2019 r. był najobszerniejszy z dotychczas wydanych - liczył aż 11359 pozycji. Stawia to Bibliografię historii polskiej w rzędzie najobszerniejszych bieżących bibliografii historycznych w Europie. 
Układ.
Układ Bibliografii historii polskiej od wielu już lat pozostawał niezmieniony. Dopiero od tomu za rok 2017 w zasadach jego opracowania zaszły istotne zmiany. Tak samo jak w ubiegłych latach zostały w nim zarejestrowane książki oraz artykuły z czasopism i prac zbiorowych dotyczące historii Polski w jej historycznych granicach, opublikowane w Polsce i poza jej granicami przede wszystkim w 2017 roku oraz takie, które ukazały się wcześniej, lecz z różnych względów nie znalazły się w poprzednich rocznikach Bibliografii. Oprócz prac dotyczących polskiej historii uwzględniono bowiem publikacje polskich historyków dotyczące historii powszechnej. Wpłynęło to na zmianę układu bibliografii. Od tamtej pory tworzą go nie trzy, a cztery zasadnicze części. 
Część A – uwzględnia bibliografie, encyklopedie i słowniki, sprawozdania z konferencji krajowych i międzynarodowych, opracowania dotyczące organizacji nauki, publikacje z zakresu metodologii historii i historii historiografii, opracowania dydaktyczne i podręczniki do historii dla różnych stopni kształcenia oraz prace popularyzujące historię. 
Część B - zawiera prace z zakresu nauk pomocniczych historii, publikacje omawiające zbiory archiwów, bibliotek i muzeów, sprawozdania i katalogi wystaw historycznych. Od 2017 dodano również dwa działy: Archeologia oraz Polityka i pamięć historyczna. 
Część C - mieści prace polskich historyków dotyczące historii powszechnej, uporządkowane w działach chronologicznych. 
Część D - obejmuje obecnie prace z zakresu historii Polski, w układzie chro­nologicznym, według powszechnie obowiązującej periodyzacji, w podziale na źródła i opracowania. Na początku tej części umieszczono działy obejmujące poszczególne zagadnienia. Zostały tu zarejestrowane te pozycje, które dotyczą więcej niż jednego okresu historycznego, wyróżnionego w części chronologicznej. W tej części mieszczą się ponadto działy grupujące ogólne i poszczególne biografie oraz opracowania dotyczące regionów i miejscowości.
W większości działów i poddziałów pozycje zostały ułożone alfabetycz­nie, według haseł autorskich lub tytułowych. W niektórych zastosowano układ według innych zasad, bardziej odpowiedni do znajdujących się w nich pozycji: chronologiczny (konferencje krajowe i międzynarodowe), według nazw państw, miejscowości lub regionów (działy obejmujące opracowania dotyczące archiwów, bibliotek, muzeów, katalogi i sprawozdania z wystaw historycznych oraz histo­rię regionów i miejscowości), według nazwisk osób (bibliografie osobowe oraz biografie). W razie potrzeby opisy uzupełniono adnotacjami objaśniającymi tytuł lub odnoszącymi się do treści publikacji. Bardziej rozbudowane są adnotacje przy opisach pamiętników i wspomnień, jeśli tytuł nie wskazywał jednoznacznie na ich zawartość. W ich przypadku podane są informacje dotyczące autora, skrótowe określenie treści oraz zasięg chronologiczny. Z kolei opisy prac zbiorowych zostały uzupełnione wykazem artykułów składających się na ich zawartość. Bibliografię uzupełnia indeks krzyżowy, obejmujący w układzie alfabetycznym nazwiska autorów i współpracowników, nazwiska osób występujących w tytułach bądź adnotacjach, nazwy geograficzne oraz nazwy zgromadzeń zakonnych.

</doc>
<doc id="5388279" url="https://pl.wikipedia.org/wiki?curid=5388279" title="Turija (Ukraina)">
Turija (Ukraina)

Turija () – wieś na Ukrainie, w obwodzie kirowohradzkim, w rejonie nowoukraińskim, w hromadzie Nowomyrhorod. W 2001 liczyła 1511 mieszkańców, spośród których 1496 wskazało jako ojczysty język ukraiński, 14 rosyjski, a 1 inny.

</doc>
<doc id="5388280" url="https://pl.wikipedia.org/wiki?curid=5388280" title="Antoni Wojewoda">
Antoni Wojewoda

Antoni Wojewoda (ur. 1940 w Baryczy) – polski działacz kulturalny.
Życiorys.
Urodził się w 1940 w Baryczy. W 1958 ukończył naukę w Salezjańskiej Szkole Organistowskiej w Przemyślu. Po maturze podjął pracę w parafii Najświętszego Serca Pana Jezusa w Sanoku i prowadził tam Chór św. Cecylii po raz pierwszy w latach 1958–1960. Od 1962 do 1982 był zatrudniony w Sanockiej Fabryce Autobusów „Autosan”. W tym okresie w latach 70. był dyrektorem Zakładowego Domu Kultury SFA. W 1983 uzyskał dyplom magistra pedagogiki kulturalno-oświatowej w Wyższej Szkole Pedagogicznej w Rzeszowie. Od 1983 do 2009 po raz drugi prowadził sanocki Chór św. Cecylii, będąc jego dyrygentem. Do 2008 był równolegle organistą w kościele Najświętszego Serca Pana Jezusa. W 2009 założył chór Gloria Sanociensis. Był jednym z założycieli Katolickiego Towarzystwa Społeczno-Kulturalnego i został jego prezesem.
Był radnym Rady Miasta Sanoka II kadencji (1994–1998 wybrany z listy Samorządowego Komitetu Wyborczego), III kadencji (1998–2002 wybrany z listy Zjednoczeni Mieszkańcy Sanoka i Powiatu), V kadencji (1994–1998 wybrany z listy KW Prawo i Sprawiedliwość; pełnił funkcję wiceprzewodniczącego RM). W wyborach parlamentarnych w 1997 kandydował z listy Krajowej Partii Emerytów i Rencistów.

</doc>
<doc id="5388282" url="https://pl.wikipedia.org/wiki?curid=5388282" title="Pisoczyn (rejon charkowski)">
Pisoczyn (rejon charkowski)

Pisoczyn () – osiedle typu miejskiego na Ukrainie, w obwodzie charkowskim, w rejonie charkowskim. W 2001 liczyło 17 801 mieszkańców, spośród których 10 820 wskazało jako ojczysty język ukraiński, 6842 rosyjski, 1 bułgarski, 17 białoruski, 60 ormiański, 1 gagauski, 9 romski, 4 niemiecki, 40 inny, a 7 osób się nie zadeklarowało.

</doc>
<doc id="5388286" url="https://pl.wikipedia.org/wiki?curid=5388286" title="Semeniwka (rejon romeński)">
Semeniwka (rejon romeński)

Semeniwka () – wieś na Ukrainie, w obwodzie sumskim, w rejonie romeńskim. W 2001 liczyła 797 mieszkańców, spośród których 787 wskazało jako ojczysty język ukraiński, 9 rosyjski, a 1 inny.

</doc>
<doc id="5388290" url="https://pl.wikipedia.org/wiki?curid=5388290" title="Ochocze (obwód charkowski)">
Ochocze (obwód charkowski)

Ochocze () – wieś na Ukrainie, w obwodzie charkowskim, w rejonie charkowskim. W 2001 liczyła 1704 mieszkańców, spośród których 189 wskazało jako ojczysty język ukraiński, 1486 rosyjski, 1 mołdawski, 4 węgierski, 22 ormiański, a 2 inny.

</doc>
<doc id="5388296" url="https://pl.wikipedia.org/wiki?curid=5388296" title="Bułachiwka (obwód dniepropetrowski)">
Bułachiwka (obwód dniepropetrowski)

Bułachiwka () – wieś na Ukrainie, w obwodzie dniepropetrowskim, w rejonie pawłohradzkim. W 2001 liczyła 2128 mieszkańców, spośród których 2005 wskazało jako ojczysty język ukraiński, 110 rosyjski, 1 mołdawski, 4 białoruski, 5 ormiański, 2 inny, a 1 osoba się nie zadeklarowała.

</doc>
<doc id="5388298" url="https://pl.wikipedia.org/wiki?curid=5388298" title="Engiadina Bassa/Val Müstair">
Engiadina Bassa/Val Müstair

 
Engiadina Bassa/Val Müstair (niem. "Region Unterengadin/Münstertal") – region w Szwajcarii, w kantonie Gryzonia. Powstał 1 stycznia 2016. Powierzchnia regionu wynosi 1 196,53 km², zamieszkany jest przez 9 163 osoby (31 grudnia 2020). Siedziba administracyjna regionu znajduje się w miejscowości Scuol. 
Gminy.
W skład regionu wchodzi pięć gmin: 

</doc>
<doc id="5388299" url="https://pl.wikipedia.org/wiki?curid=5388299" title="Engiadina Bassa/Val Muestair">
Engiadina Bassa/Val Muestair



</doc>
<doc id="5388300" url="https://pl.wikipedia.org/wiki?curid=5388300" title="Barssja oregoneńska">
Barssja oregoneńska

Barssja oregoneńska ("Balsamia oregonensis" (Gilkey) K. Hansen &amp; X.H. Wang) – gatunek grzybów z rodziny piestrzycowatych ("Helvellaceae").
Systematyka i nazewnictwo.
Pozycja w klasyfikacji według Index Fungorum: "Balsamia, Helvellaceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Po raz pierwszy takson ten opisała w roku 1925 Helen Margaret Gilkey, nadając mu nazwę "Barssia orogenensis". Obecną, uznaną przez Index Fungorum nazwę nadali mu w 2019 r. K. Hansen i X.H. Wang.
W pracy M.A. Chmiel ma nazwę barssja oregońska, która jest spolszczeniem nazwy naukowej "Barssia oregonensis". Jest niespójna z aktualną nazwą naukową. Gatunki należące do rodzaju "Balsamia" mają polską nazwę balsamka.
Morfologia.
Grzyb podziemny łatwo rozpoznawalny, nawet w terenie, przez jeden (lub więcej) dużych zagłębień na powierzchni owocnika. Owocnik czerwonawo-żółty, o średnicy 1–2,5 cm, mniej lub bardziej spłaszczony, z zagłębieniem wierzchołkowym tworzącym nieregularną jamę. Powierzchnia szorstka do brodawkowatej. Perydium składa się głównie z grubych strzępek, które czasami łączą się blisko powierzchni, tworząc nieregularny miąższ rzekomy, a napęczniałe końcówki strzępek czasami wystają z powierzchni, jak u "Hydnotryopsis". Gleba z pustymi, niepołączonymi komorami i kanałami o ścianach pokrytych hymenium, uchodzącymi do zagłębienia owocnika. Hymenium składa się z regularnie ułożonych worków i parafiz. Worek przeważnie cylindryczny, czasem maczugowaty, 20–30 × 170 µm. Parafizy bardzo smukłe, nie nabrzmiałe na końcach, wystające 40–50 µm poza końce worków. Zarodniki gładkie, szkliste, elipsoidalne, 15 × 26 µm. Dojrzałe zarodniki są różowawe i można je zobaczyć przez lupę.
Występuje na głębokości około 28 cm pod powierzchnią ziemi. Jest grzybem jadalnym. Najczęściej występuje pod daglezją. Występuje również w Polsce, ale jest rzadki. Znajduje się na "Czerwonej liście roślin i grzybów Polski". Ma status V – gatunek narażony, który zapewne w najbliższej przyszłości przesunie się do gatunków wymierających, jeśli nadal będą działać czynniki zagrożenia.

</doc>
<doc id="5388301" url="https://pl.wikipedia.org/wiki?curid=5388301" title="Balsamia oregonensis">
Balsamia oregonensis



</doc>
<doc id="5388303" url="https://pl.wikipedia.org/wiki?curid=5388303" title="Barssia oregonensis">
Barssia oregonensis



</doc>
<doc id="5388304" url="https://pl.wikipedia.org/wiki?curid=5388304" title="Łychacziw">
Łychacziw

Łychacziw () – wieś na Ukrainie, w obwodzie czernihowskim, w rejonie nieżyńskim, w hromadzie Mryn. W 2001 liczyła 1052 mieszkańców, spośród których 1039 wskazało jako ojczysty język ukraiński, a 13 rosyjski.

</doc>
<doc id="5388308" url="https://pl.wikipedia.org/wiki?curid=5388308" title="Technologiczność">
Technologiczność



</doc>
<doc id="5388309" url="https://pl.wikipedia.org/wiki?curid=5388309" title="Wysoczanśke">
Wysoczanśke

Wysoczanśke () – wieś na Ukrainie, w obwodzie odeskim, w rejonie bołgradzkim, w hromadzie Borodino. W 2001 liczyła 862 mieszkańców, spośród których 810 wskazało jako ojczysty język ukraiński, 22 rosyjski, 23 mołdawski, 3 bułgarski, 2 ormiański, a 2 gagauski.

</doc>
<doc id="5388310" url="https://pl.wikipedia.org/wiki?curid=5388310" title="Engiadina">
Engiadina

Szwajcaria:
Zobacz też:

</doc>
<doc id="5388311" url="https://pl.wikipedia.org/wiki?curid=5388311" title="Jużne (obwód czernihowski)">
Jużne (obwód czernihowski)

Jużne () – wieś na Ukrainie, w obwodzie czernihowskim, w rejonie pryłuckim, w hromadzie Parafijiwka. W 2001 liczyła 920 mieszkańców, spośród których 905 wskazało jako ojczysty język ukraiński, a 15 rosyjski.

</doc>
<doc id="5388313" url="https://pl.wikipedia.org/wiki?curid=5388313" title="Rybotyn">
Rybotyn

Rybotyn () – wieś na Ukrainie, w obwodzie czernihowskim, w rejonie nowogrodzkim, w hromadzie Korop. W 2001 liczyła 1088 mieszkańców, spośród których 1061 wskazało jako ojczysty język ukraiński, a 27 rosyjski.

</doc>
<doc id="5388316" url="https://pl.wikipedia.org/wiki?curid=5388316" title="Maciej Kandefer">
Maciej Kandefer

Maciej Kandefer – polski akordeonista.
Życiorys.
Kształcił się w Państwowej Szkole Muzycznej I i II st. im. Wandy Kossakowej w Sanoku, ukończył klasy I stopnia (1993) i II stopnia (1999)
. W 1995, 1996 otrzymywał stypendium Ministerstwo Kultury i Sztuki, w 1997 stypendium Prezesa Rady Ministrów, w 1998, 1999 stypendium artystyczne Ministra Kultury i Sztuki. Abiturient II Liceum Ogólnokształcącego im. Marii Skłodowskiej-Curie w Sanoku. Absolwent studiów na Akademii Muzycznej w Warszawie w klasie akordeonu pod kierunkiem prof. Włodzimierza Lecha Puchnowskiego. Ukończył też studia ekonomii, studia podyplomowe oraz prawo.
Podjął pracę w Centrum Edukacji Nauczycieli Szkół Artystycznych w Warszawie. Pracował w Urzędzie m. st. Warszawy, pełnił stanowisko dyrektora Departamentu Centrum Edukacji Artystycznej przy Ministerstwie Kultury i Dziedzictwa Narodowego, został nauczycielem w szkole muzycznej w Warszawie i wicedyrektorem szkoły muzycznej w Warszawie.
Został członkiem Warszawskiego Kwintetu Akordeonowego (I akordeon; wraz z nim przez pewien czas także Tomasz Holizna).

</doc>
<doc id="5388317" url="https://pl.wikipedia.org/wiki?curid=5388317" title="Tomasz Holizna">
Tomasz Holizna

Tomasz Holizna – polski akordeonista.
Życiorys.
Kształcił się w Państwowej Szkole Muzycznej I i II st. im. Wandy Kossakowej w Sanoku, ukończył klasy I stopnia (1991) i II stopnia (1997)
. W 1993 został stypendystą Krajowego Funduszu na Rzecz Dzieci, w 1996 otrzymał stypendium Ministerstwo Kultury i Sztuki. Absolwent studiów na Akademii Muzycznej w Warszawie w klasie akordeonu z 2002. Podczas studiów występował w Filharmonii Pomorskiej
Występował jako śpiewak w Warszawskiej Operze Kameralnej. W latach 1999-2006 też członkiem Warszawskiego Kwintetu Akordeonowego (V akordeon; wraz z nim Maciej Kandefer)
Został współprowadzącym szkołę muzyczną w Irlandii.

</doc>
<doc id="5388319" url="https://pl.wikipedia.org/wiki?curid=5388319" title="Val Müstair (ujednoznacznienie)">
Val Müstair (ujednoznacznienie)

Szwajcaria:
Zobacz też:

</doc>
<doc id="5388321" url="https://pl.wikipedia.org/wiki?curid=5388321" title="Cemal Süreya">
Cemal Süreya

Cemalettin Seber, lepiej znany jako Cemal Süreya (1931, Erzincan – 9 stycznia 1990, Stambuł) turecki poeta, pisarz i tłumacz pochodzenia kurdyjskiego. Jeden z wiodących poetów modernistycznego nurtu w poezji tureckiej tzw. Drugiej Fali Nowej Poezji. Oprócz zbiorów poezji "Üvercinka" (1958), "("1965), "("1973),' (1984), ' (1988), ' (1988) ve ' (1990) był autorem krytyk literackich, esejów, pamiętników i antologii. Najczęstszymi tematami w jego twórczości są miłość, kobieta, samotność, krytyka społeczna i polityczna, śmierć, idea Boga, portrety ludzkie. Süreya jest autorem blisko czterdziestu tłumaczeń z języka francuskiego na turecki. W latach 1960–1970 (nieregularnie) wydawał zajmujący wyjątkową pozycję na mapie ówczesnych tureckich czasopism literackich miesięcznik "", w którym Süreya, zwolennik socjalizmu, obok swoich poglądów teoretyczno-literackie publikował również poglądy polityczno-ideologiczne.
Süreya był czterokrotnie żonaty oraz miał liczne romanse i związki pozamałżeńskie, w tym z poetką Tomris Uyar. Przez całe życie artystyczne posługiwał się wieloma pseudonimami. Zmarł 9 stycznia 1990 roku w wyniku pozawałowej śpiączki cukrzycowej i został pochowany na cmentarzu Kulaksız w Stambule 11 stycznia 1990 roku.
W 1959 roku poeta został laureatem nagrody poetyckiej Yeditepe Şiir Armağanı ("Üvercinka"), w 1966 roku otrzymał nagrodę poetycką Rady Języka Tureckiego Türk Dil Kurumu Şiir Ödülü ("Göçebe"), w roku 1988 został laureatem nagrody poetyckiej Necatigil Şiir Ödülü ("Sıcak Nal" ile "Güz Bitigi"). Od 1991 roku Towarzystwo Kultury i Sztuki im. Cemala Süreyi (tur. Cemal Süreya Kültür ve Sanat Derneği) cyklicznie, co trzy lata przyznaje nagrodę poetycką im. Cemala Süreyi (Cemal Süreya Şiir Ödülü).
Życiorys.
Rodzina i dzieciństwo.
Cemal Süreya (wł. Cemalettin Seber) urodził się w 1931 roku w Erzincan w kurdyjsko – alewickiej rodzinie. Ojciec poety, Hüseyin Seber (1905 – 1957) był z pochodzenia Kurdem. Zajmował się transportem drogowym. Matką poety, była pochodząca z Zaza, Güllü Hanım (1915 – 1939) znana jako „Gülbeyaz”. Z ich małżeństwa urodziło się czworo dzieci: Cemalettin, Perihan, Ayten i Kemal. Najmłodszy syn Kemal zmarł, gdy miał rok. Po masakrze w Dersim (obecnie Tunceli) rodzina poety została zesłana z rodzinnego i osiedliła się w Bilecik. Matka poety zmarła w wieku dwudziestu trzech lat, pół roku po przeprowadzce do Bilecik w wyniku komplikacji po poronieniu. Gdy sytuacja materialna rodziny mocno się pogorszyła, Süreya został wysłany ciotki w Stambule, by tam uczęszczać do szkoły podstawowej. Po jakimś czasie do Stambułu dołączył do niego ojciec i siostry. Ze względu na zakaz opuszczania miejsca pobytu przez okres dwudziestu lat od daty zamieszkania, jaki obowiązywał zesłańców, rodzina została odesłana do Bilecik. Po śmierci matki poety jego ojciec ożenił się jeszcze dwukrotnie. Süreya, chcąc uniknąć prześladowań i złego traktowania ze strony drugiej macochy potajemnie aplikował o stypendium do szkoły z internatem.
Edukacja.
Süreya nauczył się czytać i pisać zanim jeszcze poszedł do szkoły. Pierwszym nauczycielem poety był jego wujek Memo, który nie tylko zapełniał pustkę po często nieobecnym ojcu, ale też uczył małego Süreyę czytania, pisania, matematyki i malarstwa. Süreya z powodów zdrowotnych rozpoczął naukę w szkole podstawowej z rocznym opóźnieniem w 1939 roku. Uczęszczał do szkoły podstawowej Beyoğlu w Stambule. Już jako mały chłopiec czytał „wszystko, co wpadło "mu" w ręce”, w tym książki religijne i o Alim i społeczności alewickiej. W 1941 r. musiał wrócić do Bilecik, gdzie kontynuował naukę. Chcąc „uciec” od swojej macochy, Esmy Hanım, aplikował o przyjęcie go do gimnazjum z internatem i w 1944 roku rozpoczął naukę w gimnazjum Bilecik.
Po ukończeniu szkoły średniej w 1947 r. Süreya kontynuował naukę w liceum z internatem Haydarpaşa w Stambule. Wtedy też napisał swoje pierwsze wiersze. Stosował aruz – metrum iloczasowe, charakterystyczne dla klasycznej poezji tureckiej. W 1950 roku rozpoczął studia na Wydziale Finansów i Ekonomii Wydziału Nauk Politycznych w Ankarze. W tym okresie opublikował swoje pierwsze wiersze, w których odszedł od rytmiki iloczasowej aruz. Po ukończeniu studiów w 1954 r., Süreya służył w wojsku w stopniu porucznika, i ukończywszy specjalistyczne kursy uzupełniające uzyskał również tytuł prawniczy.
Służba cywilna.
25 listopada 1954 r. Süreya rozpoczął pracę jako stażysta w Urzędzie Skarbowym Eskişehir. W 1955 r. udał się do Stambułu, gdzie 11 sierpnia 1955 r. został zatrudniony jako asystent inspektora finansowego w Radzie Nadzoru Finansowego. Druga połowa lat pięćdziesiątych to niezwykle płodny okres w twórczości poety. Pojawia się też koncepcja wydawania pisma literackiego. Awansując na inspektora finansowego piątego stopnia Süreya zawodowo zaczął jeździć w różne rejony kraju. Między lipcem 1959 a 31 grudnia 1960 roku poeta odbył służbę wojskową, po czym w roku 1961 został desygnowany na stanowisko inspektora finansowego w Ankarze, skąd został delegowany do Paryża na roczną wizytę studyjną.
Po powrocie do kraju Süreya odbył wiele podróży służbowych między innymi do: Kars, Ağrı, Çanakkale i Tekirdağ. Jako inspektor dołożył wszelkich starań, by teren bitwy pod Çanakkale otrzymał status zabytku. Po przeniesieniu do Stambułu w 1964 r., 31 lipca 1965 r. odszedł z Rady Nadzoru Finansowego i skupił się na literaturze i na wydawaniu czasopisma. Po zamachu stanu i ogłoszeniu Memorandum z 12 marca 1971 roku Süreya zmuszony został do powrotu do służby cywilnej. 7 lutego 1975 roku został dyrektorem mennicy i drukarni znaczków, zrezygnował jednak ze stanowiska z powodu konfliktu z ówczesnym ministrem finansów Yılmazem Ergenekonem. Poeta wrócił do Ankary, by zostać członkiem Komisji ds. Analiz Finansowych.
Süreya był również członkiem dziewięcioosobowej Rady Kultury powołanej przez Ministerstwo Kultury i Turystyki Republiki Turcji. Na emeryturę przeszedł 2 lutego 1982 jako wysoki urzędnik państwowy. Wtedy też został powołany na członka zarządu zagrożonego upadłością banku Odibank (Middle East İktisat Bank). Objął również stanowisko redaktora encyklopedii "Yurt", "Meydan Larousse" i "ANSA Omnis" oraz zaangażował się w działalność wydawniczą.
Małżeństwa i życie osobiste.
Cemal Süreya był czterokrotnie żonaty. Pierwszą żona poety była Seniha Nemli, którą poznał w drugiej klasie gimnazjum w Bilecik. Chociaż ojciec Süreyi nie wyraził zgody na to małżeństwo, Süreya zaręczył się z Senihą Hanım i para pobrała się 7 listopada 1954 roku. Owocem tego małżeństwa jest córka poety Ayçe (ur. 1955). Nieszczęśliwy w małżeństwie, rozchwiany emocjonalnie i mający napady złości Süreya, w urzędzie skarbowym Eskişehir, gdzie pracował jako stażysta poznał kobietę, którą nazywa Üvercinka i wdał się z nią romans. Związek skończył się, gdy poeta został oddelegowany służbowo do Stambułu. W 1958 roku Süreya wniósł o rozwód, który otrzymał po siedmiu latach procesowania się z żoną. W 1961 roku poeta zaręczył się z Suną Lokman i wyjechał służbowo do Paryża. Po powrocie zerwał jednak zaręczyny. W 1964 roku Süreya został delegowany do Stambułu, gdzie poznał poetkę Tomris Uyar, z którą żył w nieformalnym związku do 1966 roku.
Kiedy Cemal Süreya po raz drugi zaczął wydawać pismo ""poznał Zühal Tekkanat. Para wzięła ślub w sierpniu 1967 roku. Z tego małżeństwa poeta miał syna Memo Emraha (ur. 23 listopada 1969). Ze względów finansowych poeta zmuszony był wrócić do służby cywilnej i przeprowadza się do Ankary, zostawiając żonę i syna w Stambule. W Ankarze Süreya dedykuje żonie zbiorek "." Choć po jakimś czasie żona i syn dołączyli do poety, obustronny brak porozumienia, wzajemna podejrzliwość o zdradę oraz agresja poety wobec żony doprowadziła do rozpadu małżeństwa i rozwodu (1975). W lutym 1975 roku Süreya poślubił nauczycielkę języka francuskiego Güngör Demiray, lecz po dziesięciu miesiącach małżeństwo kończy się rozwodem. W 1976 r. ponownie zaręcza się z Tekkanat. Po roku para się jednak rozstaje. Dziesięć miesięcy później rozwodzą się. W 1980 roku Cemal Süreya żeni się z wdową i matką czworga dzieci Birsen Sağnak. To małżeństwo przetrwało do śmierci poety (1990).
Wygląd zewnętrzny i osobowość.
Süreya w dzieciństwie był nieśmiałym, chorowitym i cherlawym chłopcem. Twierdził, że z powodu przebytej malarii miał głowę nieproporcjonalnie dużą w stosunku do reszty ciała. Nieśmiałość, niska samoocena, wycofanie, przewrażliwienie na swoim punkcie i perfekcjonizm towarzyszyły poecie również w dorosłości. Mimo licznych związków, Süreyę cechowała chorobliwa zazdrość o kobiety, która w sytuacji napięć i kryzysów objawiała się stosowaniem agresji i przemocy wobec partnerek.
Światopogląd i poglądy polityczne.
Süreya określał siebie jako „demokratycznego intelektualistę sympatyzującego z lewicą”. Süreya nie należał do żadnej partii politycznej, podkreślał jednak, ratunkiem dla Turcji i jedyną szansą na rozwój jest socjalizm. W swoich tekstach, przez pryzmat socjalizmu podejmował tematykę związaną z państwem, inteligencją, społeczeństwem, polityką, sztuką, artystami, krytykował rządy Partii Demokratycznej (tur. Demokrat Parti), Partii Sprawiedliwości (Adalet Partisi) i Partii Ojczyźnianej (Anavatan Partisi) i demokrację określając ją jako „narzędzie burżuazji”.
Śmierć.
W 1982 r. u Süreyi zdiagnozowano skurcz serca w 1982 roku. Jego problemy zdrowotne pogłębiły się, gdy poeta cierpiący na depresję zaczął nadużywać alkoholu. 6 stycznia 1990 roku Süreya miał atak serca. Poeta zmarł we wtorek, 9 stycznia 1990 r. w wyniku śpiączki cukrzycowej. 11 stycznia 1990 roku Süreya został pochowany na cmentarzu Kulaksız, gdzie pochowany jest również jego wuj Memo.
Twórczość.
Cemal Süreya jest jednym z wiodących poetów nurtu Drugiej Fali Nowej Poezji. W latach szkoły podstawowej czytał głównie utwory o treści religijnej. Miłość do poezji wzbudziły w Süreyi opowiadana mu przez matkę miłosna historia , epos o Köroğlu oraz opowieści o bataliach Alego. Jego pierwszym krokiem w stronę poezji były wiersze, które napisał do swojego koleżanki z liceum, a później żony, Senihy Hanım. W liceum poeta interesował się klasyczną poezją dywanową, używał też charakterystycznego dla niej metrum iloczasowego tzw. aruzu. Samodzielnie nauczył się tureckiego osmańskiego. Swój pierwszy wiersz „Şarkısı-Beyaz” opublikował w czasopiśmie "Mülkiye" 8 stycznia 1953 r. Jego poezja zaczęła ukazywać się również w czasopismach "Asır", "Yeditepe" i "Yenilik". Utworem, który przyniósł Süreyi sławę, był wiersz „Gül” (pol. Róża) opublikowany w czasopiśmie "Yeditepe" w czerwcu 1954 roku. Swoje utwory publikował w takich tytułach jak "Şiir Sanatı", "Evrim", "Yenilik", "Şimdilik", "Pazar Postası." Najczęstszymi tematami wybrzmiewającymi z poezji Süreyi są miłość, kobieta, samotność, krytyka społeczna i polityczna, śmierć, idea Boga, portrety ludzkie. Poeta zazwyczaj pisał wierszem wolnym, posługiwał się również formami poetyckimi charakterystycznymi dla klasycznej poezji dywanowej (dworska).
Pseudonimy.
Süreya używał wielu pseudonimów. Gdy został redaktorem naczelnym wydziałowego pisma "Kazgan" teksty podpisywał pseudonimem Cemasef. Teksty, które publikował na łamach "Pazar Postası" i "Vatan" podpisywał jako Osman Mazlum, Ali Fakir lub Dr. Suat Hüseyin; przekłady poezji, jakie ukazywały się w czasopiśmie "Papirus" podpisywał pseudonimem Hasan Basri, ilustracje i karykatury poety publikowane w piśmie "Mülkiye" podpisywał jako Charles Suares; w gazecie "Çağrı" używał pseudonimu Suna Gün; w magazynie "Su" używał pseudonimów Ali Hakir, Hüseyin Karayazı i Adil Fırat.
Działalność wydawnicza.
Cemal Süreya swoje pierwsze czasopisma: "Yumurcak", "Kahkaha", "Çocuk Duygusu" wydawał już w szkole podstawowej. Pierwszy numer pisma "" opublikował w sierpniu 1960 roku. Ze względu na stanowisko urzędnicze, które pełnił, oficjalnie wydawcą tytułu była Suna Lokman. W 1961 roku ukazały się cztery numery pisma. Wydawanie pisma poeta wznowił w czerwcu 1966 roku. Wówczas, do 1970 roku ukazało się czterdzieści siedem numerów pisma. Po zamachu stanu z 12 marca 1971 roku Süreya zmuszony był wstrzymać wydawanie pisma i wrócić do posady urzędniczej. Poeta po raz trzeci wznowił wydawanie pisma "Papirüs" w kwietniu 1980 roku. Zamach stanu z 12 września 1980 spowodował, że ukazał się tylko jeden numer.

</doc>
<doc id="5388323" url="https://pl.wikipedia.org/wiki?curid=5388323" title="Region Unterengadin/Münstertal">
Region Unterengadin/Münstertal



</doc>
<doc id="5388325" url="https://pl.wikipedia.org/wiki?curid=5388325" title="Region Unterengadin/Muenstertal">
Region Unterengadin/Muenstertal



</doc>
<doc id="5388326" url="https://pl.wikipedia.org/wiki?curid=5388326" title="Wiłowatowo">
Wiłowatowo

Wiłowatowo (, ) – wieś w Rosji, w republice Mari El, w rejonie gornomarijskim. Według danych z 2010 roku zamieszkiwana przez 1360 osób.

</doc>
<doc id="5388344" url="https://pl.wikipedia.org/wiki?curid=5388344" title="Stanisław Szmuc">
Stanisław Szmuc

Stanisław Szmuc (ur. 7 maja 1911 w Wysokiej k. Łańcuta, zm. 10 lutego 1997 w Krakowie) – polski malarz, autor polichromii, mozaik i sgraffit, projektant witraży.
Życiorys.
Studiował w Instytucie Sztuk Graficznych we Lwowie pod kierunkiem Piotra Gajewskiego i Ludwika Tyrowicza, który z uznaniem wyrażał się o jego pracach. Studia ukończył w 1936. W 1939 został zmobilizowany, po wybuchu wojny przebywał w Rumunii, następnie wrócił do Polski. Po wojnie mieszkał w Rzeszowie, był związany z rzeszowskim ZPAP, w którym pełnił funkcję członka zarządu do 1949. Od 1964 zamieszkał w Krakowie, tworzył w tym czasie głównie sztukę sakralną. Był wiceprezesem Towarzystwa Przyjaciół Sztuk Pięknych w Krakowie do 1996. Zmarł 10 lutego 1997, został pochowany na Cmentarzu Rakowickim.
Twórczość.
Malarstwo i grafika.
Malował w różnych technikach (olej, tempera, akwarela, techniki mieszane), tworzył grafiki i rysunki (monotypia, drzeworyt, sucha igła, tusz, rysunek ołówkiem i sangwiną). Brał udział w wielu wystawach indywidualnych i zbiorowych m.in. w Krakowie, Lublinie, Rzeszowie, Warszawie, Caracal i Kopenhadze. Wystawiał m.in. wspólnie ze Zbigniewem Krygowskim, Alfredem Kudem, Zuzanną Kusek-Kud, Jadwigą Dziędzielewicz, Franciszkiem Frączkiem. Jego prace znajdują się głównie w zbiorach prywatnych, niektóre jako dzieła nieznanego autora (nie wszystkie opatrywał sygnaturami).
Polichromie, mozaiki, sgraffita i projekty witraży.
Główną dziedziną działalności Stanisława Szmuca, w której stworzył własny, rozpoznawalny styl jest sztuka sakralna. Dokładna liczba kościołów, w których wykonał swoje prace, nie jest znana (nie prowadził szczegółowej ewidencji). Prace Stanisława Szmuca są w różnym stanie zachowania, niektóre zostały odnowione, inne wymagają konserwacji, część polichromii została zamalowana. Niektóre prace zniszczono w sposób celowy. Lista zamieszczona poniżej została odtworzona na podstawie dostępnych źródeł.
Kontrowersje.
Polichromie Stanisława Szmuca odznaczają się starannie skomponowaną i wyważoną kolorystyką, umiarem w stosowaniu barw, co spotykało się czasem z niezadowoleniem odbiorców. Z podobnych względów kontrowersje wzbudzały sgraffita. W Wojakowej stacje drogi krzyżowej wykonane techniką sgraffito zniszczono i zastąpiono kolorowymi obrazami w złoconych ramach. W Zabrzu-Rokitnicy na pocz. XXI w. podczas remontu zniszczono sgraffita na tęczy, przedstawiające sceny Zmartwychwstania, pozostawiając w ich miejscu gładką ścianę. W Czudcu zatynkowano sgraffita ze stacjami Drogi Krzyżowej i zamalowano kompozycje na filarach przedstawiające postacie proroków, choć prace te były przyjęte z uznaniem. Nie zachowała się też m.in. polichromia kościoła w Zalesiu (obecnie Rzeszów-Zalesie), mimo pozytywnych recenzji.
Życie prywatne.
Był synem Jana Szmuca (1873–1949), przedsiębiorcy i społecznika. W roku 1943, w warunkach okupacyjnych poślubił Janinę Kokesz (1913–2006, absolwentka UJ, łączniczka AK). Mieli troje dzieci: Jacek (fotografik), Barbara (1949–2005, malarka i projektantka witraży), Anna (realizatorka radiowa w Radio France).
Sztuka sakralna Stanisława Szmuca.
Lista w kolejności alfabetycznej (na podstawie kwerendy przeprowadzonej w latach 2021-22)

</doc>
<doc id="5388346" url="https://pl.wikipedia.org/wiki?curid=5388346" title="Marjen">
Marjen



</doc>
<doc id="5388363" url="https://pl.wikipedia.org/wiki?curid=5388363" title="Region Imboden">
Region Imboden

 
Region Imboden (niem. "Region Imboden", rm. "Regiun dal Plaun") – jednostka administracyjna w Szwajcarii, w kantonie Gryzonia. Powstała 1 stycznia 2016. Powierzchnia regionu wynosi 203,80 km², zamieszkany jest przez 21 500 osób (31 grudnia 2020). Siedziba administracyjna regionu znajduje się w miejscowości Domat/Ems. 
Gminy.
W skład regionu wchodzi siedem gmin: 

</doc>
<doc id="5388365" url="https://pl.wikipedia.org/wiki?curid=5388365" title="Imboden">
Imboden

Stany Zjednoczone:
Szwajcaria:
Osoby:

</doc>
<doc id="5388366" url="https://pl.wikipedia.org/wiki?curid=5388366" title="Lotnictwo Dalekiego Zasięgu">
Lotnictwo Dalekiego Zasięgu



</doc>
<doc id="5388370" url="https://pl.wikipedia.org/wiki?curid=5388370" title="Lotnictwo Dalekiego Zasięgu (Rosja)">
Lotnictwo Dalekiego Zasięgu (Rosja)

Lotnictwo Dalekiego Zasięgu – jeden z elementów rosyjskiej triady atomowej.
Lotnictwo Dalekiego Zasięgu Związku Radzieckiego.
Dekretem z 3 kwietnia 1946, na bazie rozformowanej 18 Armii Lotniczej sformowano Dowództwo Lotnictwa Dalekiego Zasięgu podporządkowane bezpośrednio Naczelnemu Dowództwu Sił Zbrojnych ZSRR. W skład Lotnictwa Dalekiego zasięgu weszły jednostki podporządkowane 18 Armii Lotniczej ze Smoleńska , 43 Armii Lotniczej z Winnicy i 50 Armii Lotniczej z Chabarowska. W okresie istnienia ZSRR przechodziły one liczne reorganizacje.
Tuż przed rozpadem ZSRR w składzie LDZ pozostawały trzy armie lotnicze i centrum szkolenia bojowego. Łącznie posiadały one na wyposażeniu 164 strategiczne platformy zdolne do przenoszenia 834 rakiet manewrujących Ch-55.
W 1991 dysponowało ono 145 samolotami TU-95 w trzech wersjach oraz 19 samolotami TU-160 oraz 320 samolotami TU-22. 
Rozpad sowieckiego państwa i podział jego potencjału militarnego przyczyniły się do utraty przez Rosję ponad 70% pułków lotnictwa bombowego dalekiego zasięgu. 
Lotnictwo Dalekiego Zasięgu w Federacji Rosyjskiej.
Federacja rosyjska przejęła olbrzymią cześć potencjału LDZ ZSRR. W 1992 zaprzestano produkcji TU-160 i rozpoczęto proces reorganizacji LDZ. Do 1994 rozformowano wszystkie dowództwa armii lotniczych, a poszczególne związki taktyczne podporządkowano dowództwu LDZ. Do 1996 z Kazachstanu do Rosji przegrupowano 40 samolotów TU-95MS. Wiosną 1997 Ukraina zerwała negocjacje w sprawie odsprzedaży TU-160 oraz rakiet manewrujących Ch-55 i rozpoczęła ich utylizację. Wycofano też z eksploatacji TU-95K oraz 85% TU-95K-22. W 1998 reaktywowano 37 Armię LDZ.
W 2001 nastąpił wzrost wzrost potencjału powodowany odzyskaniem z Ukrainy ośmiu TU-160, trzech TU-95 oraz 575 rakiet Ch-55. Denuklearyzacja Kazachstanu i Ukrainy zakończyła etap reorganizacji 37 Armii LDZ. Po prawie piętnastoletniej przerwie jej samoloty wznowiły loty patrolowe nad północnym i północno-zachodnim Atlantykiem, północnym wybrzeżem Kanady, Alaski oraz w pobliżu Aleutów. Kontynuowana do 2004 modernizacja TU-95 umożliwiła osiągnięcie 50% parytetu między wersjami MS6 oraz MS16, zwiększając tym samym liczbę przenoszonych rakiet Ch-55 do 884. Pozyskane w 2005 dwa nowe TU-160 i rotacyjna modernizacja pozostałych egzemplarzy powodowały, że w 2008 zdolności przenoszenia rakiet wynosiła łącznie 884 sztuki.
&lt;br&gt;W 2009, na bazie dowództwa 37 Armii Lotniczej, utworzono Dowództwo Lotnictwa Dalekiego Zasięgu.
W 2012 Dowództwo Operacyjne Lotnictwa Dalekiego Zasięgu dysponowało około 13 samolotami TU-160, 28 samolotami TU-95MS6, 13 samolotami TU-160, 28 samolotami TU-95MS6 oraz 31 samolotami TU-95MS16 zdolnymi przenieść w sumie okoo 820 rakiet manewrujących Kh-55 i Kh-15. W 2013 z 16 samolotów TU-160 zdolność operacyjną utrzymywało jedynie 4-6 platform. Ponadto zdolność operacyjną utrzymywało około 35 samolotów TU-95MS i około 40 platform TU-22M3.

</doc>
<doc id="5388371" url="https://pl.wikipedia.org/wiki?curid=5388371" title="Regiun dal Plaun">
Regiun dal Plaun



</doc>
<doc id="5388372" url="https://pl.wikipedia.org/wiki?curid=5388372" title="Mothusi Magano">
Mothusi Magano

Mothusi Magano (ur. 26 marca 1979 w Phokeng, RPA) – południowoafrykański aktor filmowy, teatralny i telewizyjny. Znany m.in. z serialu TV "The Lab" i obrazu "Tsotsi", zdobywcy Oscara dla najlepszego filmu nieanglojęzycznego.
Studiował w Wits School of Dramatic Art w Johannesburgu. W 2014 został nagrodzony African Movie Academy Awards (AMAA) za pierwszoplanową rolę w filmie "Nieposzlakowana opinia" ("Of Good Report"). 

</doc>
<doc id="5388375" url="https://pl.wikipedia.org/wiki?curid=5388375" title="Stefan Potocki (marszałek nadworny koronny)">
Stefan Potocki (marszałek nadworny koronny)



</doc>
<doc id="5388389" url="https://pl.wikipedia.org/wiki?curid=5388389" title="Łobojkiwka">
Łobojkiwka

Łobojkiwka () – wieś na Ukrainie, w obwodzie dniepropetrowskim, w rejonie dnieprzańskim. W 2001 liczyła 3047 mieszkańców, spośród których 2899 wskazało jako ojczysty język ukraiński, 123 rosyjski, 2 mołdawski, 8 białoruski, 12 ormiański, a 3 osoby się nie zadeklarowały.

</doc>
<doc id="5388391" url="https://pl.wikipedia.org/wiki?curid=5388391" title="Szczury Paryża">
Szczury Paryża

Szczury Paryża (fr. "Les gaspards") – francuski film komediowy z 1974 roku w reżyserii Pierre'a Tchernii.
Fabuła.
W sercu Paryża od pewnego czasu dzieją się dziwne rzeczy – pod ziemią w niewyjaśnionych okolicznościach "znikają" ludzie. Kiedy pewnego dnia z katakumb nie wychodzi spora grupa turystów amerykańskich, komisarz Lalatte rozpoczyna śledztwo. Pomaga mu w nim Rondin – księgarz i antykwariusz w jednej osobie, którego córka również pewnego wieczora "zapadła się pod ziemię" w okolicach dużego wykopu drogowego. Efektem ich podziemnych poszukiwań jest odkrycie, że pod miastem, w skomplikowanej sieci starych podziemi żyje mała społeczność pod przywództwem ekscentrycznego Gasparda. Ludzie ci są w pełni samowystarczalni i dobrze zorganizowani. Do podziemi uciekli przed hałasem i cywilizacją wielkiego miasta i cały czas prowadzą mała wojnę z jego władzami, chcąc zapobiec ciągłym ulicznym rozkopom, niszczącym zabytkową sieć podziemi miasta. 
Obsada aktorska.
i inni.
Odbiór.
Film Pierre'a Tchernii spotkał się ze sceptycznym przyjęciem krytyków. Wytykano mu ostentacyjność poruszanej tematyki, kiepskie aktorstwo, niskie walory artystyczne. Pomimo tego obraz w 1977 roku został uhonorowany nagrodą Saturna w kategorii "najlepszy film fantasy". 

</doc>
<doc id="5388393" url="https://pl.wikipedia.org/wiki?curid=5388393" title="Region Landquart">
Region Landquart

 
Region Landquart (niem. "Region Landquart") – jednostka administracyjna w Szwajcarii, w kantonie Gryzonia. Powstała 1 stycznia 2016. Powierzchnia regionu wynosi 174,67 km², zamieszkany jest przez 25 463 osoby (31 grudnia 2020). Siedziba administracyjna regionu znajduje się w miejscowości Landquart. 
Gminy.
W skład regionu wchodzi osiem gmin: 

</doc>
<doc id="5388399" url="https://pl.wikipedia.org/wiki?curid=5388399" title="Evika Siliņa">
Evika Siliņa

Evika Siliņa (ur. 3 sierpnia 1975) – łotewska polityk i prawniczka, posłanka na Sejm, od 2022 minister zabezpieczenia społecznego.
Życiorys.
W 1997 ukończyła studia prawnicze na Uniwersytecie Łotwy w Rydze. W 2001 w szkole prawniczej Rīgas Juridiskā augstskola uzyskała magisterium z prawa (ze specjalizacją w zakresie prawa międzynarodowego i europejskiego). Praktykowała w zawodzie adwokata. Działała w Partii Reform Zatlersa, później dołączyła do Jedności.
W styczniu 2013 objęła stanowiska parlamentarnego sekretarza w ministerstwie spraw wewnętrznych, w styczniu 2019 powołana na tożsamą funkcję przy premierze. W wyborach w 2022 z ramienia Nowej Jedności uzyskała mandat posłanki na Sejm XIV kadencji.
W grudniu 2022 w nowo powołanym drugim rządzie Artursa Krišjānisa Kariņša objęła stanowisko ministra zabezpieczenia społecznego.

</doc>
<doc id="5388410" url="https://pl.wikipedia.org/wiki?curid=5388410" title="Sitauerówka">
Sitauerówka



</doc>
<doc id="5388413" url="https://pl.wikipedia.org/wiki?curid=5388413" title="Parafia Wniebowzięcia Najświętszej Maryi Panny w Chorzowie Batorym">
Parafia Wniebowzięcia Najświętszej Maryi Panny w Chorzowie Batorym



</doc>
<doc id="5388414" url="https://pl.wikipedia.org/wiki?curid=5388414" title="Samorząd prokuratorski w Polsce">
Samorząd prokuratorski w Polsce



</doc>
<doc id="5388419" url="https://pl.wikipedia.org/wiki?curid=5388419" title="Can’t Feel Anything">
Can’t Feel Anything

Can't Feel Anything – singel ormiańskiej piosenkarki Malény wydany 10 grudnia 2022 roku.
Piosenka została zaprezentowana podczas występu interwałowego 20. Konkursu Piosenki Eurowizji dla Dzieci.

</doc>
<doc id="5388420" url="https://pl.wikipedia.org/wiki?curid=5388420" title="Kłenoweć">
Kłenoweć

Kłenoweć () – wieś na Ukrainie, w obwodzie zakarpackim, w rejonie mukaczewskim, w hromadzie Kolczyno. W 2001 liczyła 1287 mieszkańców, spośród których 1265 wskazało jako ojczysty język ukraiński, 12 rosyjski, 2 niemiecki, 7 słowacki, a 1 inny.

</doc>
<doc id="5388421" url="https://pl.wikipedia.org/wiki?curid=5388421" title="Wełykyj Szczymel">
Wełykyj Szczymel

Wełykyj Szczymel () – wieś na Ukrainie, w obwodzie czernihowskim, w rejonie koriukowskim, w hromadzie Snowśk. W 2001 liczyła 907 mieszkańców, spośród których 882 wskazało jako ojczysty język ukraiński, 22 rosyjski, 2 białoruski, a 1 osoba się nie zadeklarowała.

</doc>
<doc id="5388430" url="https://pl.wikipedia.org/wiki?curid=5388430" title="Qerime Halil Radisheva">
Qerime Halil Radisheva



</doc>
<doc id="5388431" url="https://pl.wikipedia.org/wiki?curid=5388431" title="Qerime Radisheva">
Qerime Radisheva



</doc>
<doc id="5388432" url="https://pl.wikipedia.org/wiki?curid=5388432" title="Azem Bejta">
Azem Bejta



</doc>
<doc id="5388435" url="https://pl.wikipedia.org/wiki?curid=5388435" title="Abu Abdullah al-Kosova">
Abu Abdullah al-Kosova



</doc>
<doc id="5388436" url="https://pl.wikipedia.org/wiki?curid=5388436" title="Ebu Abdullah el-Albani">
Ebu Abdullah el-Albani



</doc>
<doc id="5388440" url="https://pl.wikipedia.org/wiki?curid=5388440" title="Valdet Enver Gashi">
Valdet Enver Gashi



</doc>
<doc id="5388442" url="https://pl.wikipedia.org/wiki?curid=5388442" title="Szewczenkowe (hromada Reszetyliwka)">
Szewczenkowe (hromada Reszetyliwka)

Szewczenkowe () – wieś na Ukrainie, w obwodzie połtawskim, w rejonie połtawskim, w hromadzie Reszetyliwka. W 2001 liczyła 407 mieszkańców, spośród których 389 wskazało jako ojczysty język ukraiński, 10 rosyjski, a 8 mołdawski.

</doc>
<doc id="5388443" url="https://pl.wikipedia.org/wiki?curid=5388443" title="Bat´ky">
Bat´ky

Bat´ky () – wieś na Ukrainie, w obwodzie połtawskim, w rejonie połtawskim. W 2001 liczyła 742 mieszkańców, spośród których 718 wskazało jako ojczysty język ukraiński, 18 rosyjski, 2 białoruski, a 4 inny.

</doc>
<doc id="5388445" url="https://pl.wikipedia.org/wiki?curid=5388445" title="Diecezja Palencia">
Diecezja Palencia



</doc>
<doc id="5388446" url="https://pl.wikipedia.org/wiki?curid=5388446" title="Puchar Świata w Zapasach 2022 – styl wolny mężczyzn">
Puchar Świata w Zapasach 2022 – styl wolny mężczyzn

W zawodach Pucharu Świata w 2022 roku w stylu wolnym mężczyzn rywalizowano w dniach 10-11 grudnia w Coralville w USA, na terenie Xtream Arena &amp; GreenState Family Fieldhouse.
Wyniki.
Grupa A.
Wyniki:
Grupa B.
Wyniki:

</doc>
<doc id="5388447" url="https://pl.wikipedia.org/wiki?curid=5388447" title="Charkiwci (hromada Hadziacz)">
Charkiwci (hromada Hadziacz)

Charkiwci () – wieś na Ukrainie, w obwodzie połtawskim, w rejonie połtawskim, w hromadzie Hadziacz. W 2001 liczyła 760 mieszkańców, spośród których 747 wskazało jako ojczysty język ukraiński, 12 rosyjski, a 1 mołdawski.

</doc>
<doc id="5388448" url="https://pl.wikipedia.org/wiki?curid=5388448" title="Chorużi">
Chorużi

Chorużi () – wieś na Ukrainie, w obwodzie połtawskim, w rejonie połtawskim. W 2001 liczyła 60 mieszkańców, spośród których 55 wskazało jako ojczysty język ukraiński, 1 rosyjski, a 4 inny.

</doc>
<doc id="5388449" url="https://pl.wikipedia.org/wiki?curid=5388449" title="Rad´ky">
Rad´ky

Rad´ky () – wieś na Ukrainie, w obwodzie połtawskim, w rejonie łubieńskim. W 2001 liczyła 151 mieszkańców, spośród których 150 wskazało jako ojczysty język ukraiński, a 1 rosyjski.

</doc>
<doc id="5388451" url="https://pl.wikipedia.org/wiki?curid=5388451" title="37 Armia Lotnicza Dalekiego Zasięgu">
37 Armia Lotnicza Dalekiego Zasięgu

37 Armia Lotnictwa Dalekiego Zasięgu () – związek operacyjny Sił Zbrojnych Federacji Rosyjskiej.
Formowanie i zmiany organizacyjne.
W wyniku restrukturyzacji Sił Zbrojnych Federacji Rosyjskiej, w 1994 rozformowano wszystkie armie Lotnictwa Dalekiego Zasięgu, a poszczególne dywizje podporządkowano bezpośrednio dowództwu LDZ.
W 1998 lotnictwo dalekiego zasięgu Rosji ponownie poddane zostało restrukturyzacji. W wyniku połączenia sił powietrznych i wojsk obrony powietrznej reaktywowano 37 Armię LDZ. Armia podporządkowana została bezpośrednio Naczelnemu Dowództwu Sił Zbrojnych Rosji.
&lt;br&gt;W 2001 roku 37 Armia pozostawała podzielona na dwie grupy: wschodnią stanowiła 326 Dywizja LDZ w bazie lotniczej Ukrainka, a zachodnią stanowiła 22 Dywizja LDZ w bazie lotniczej Engels. Denuklearyzacja Kazachstanu i Ukrainy zakończyła etap reorganizacji oraz konsolidacji potencjału 37 Armii LDZ..
W lipcu 2009 roku na uzbrojeniu 37 Armii Lotniczej znajdowało się 76 bombowców strategicznych dwóch typów (TU-95 i TU-160) , zdolnych do przeniesienia 856 pocisków dalekiego zasięgu.
&lt;br&gt;W 2009, na bazie dowództwa 37 Armii Lotniczej, utworzono Dowództwo Lotnictwa Dalekiego Zasięgu.
Struktura organizacyjna.
W 1990–1991 (ZSRR)
W 2008 (odtworzona)
Poza tym 37 Armii podlegają cztery dywizje ciężkich bombowców TU-22M3.

</doc>
<doc id="5388452" url="https://pl.wikipedia.org/wiki?curid=5388452" title="Staryj Chutir (rejon mirhorodzki)">
Staryj Chutir (rejon mirhorodzki)

Staryj Chutir () – wieś na Ukrainie, w obwodzie połtawskim, w rejonie mirhorodzkim. W 2001 liczyła 187 mieszkańców, spośród których 180 wskazało jako ojczysty język ukraiński, a 7 rosyjski.

</doc>
<doc id="5388454" url="https://pl.wikipedia.org/wiki?curid=5388454" title="Łypjanka (obwód połtawski)">
Łypjanka (obwód połtawski)

Łypjanka () – wieś na Ukrainie, w obwodzie połtawskim, w rejonie połtawskim. W 2001 liczyła 832 mieszkańców, spośród których 77 wskazało jako ojczysty język ukraiński, 37 rosyjski, 4 mołdawski, 1 węgierski, 2 białoruski, 9 ormiański, 6 romski, a 2 inny.

</doc>
<doc id="5388457" url="https://pl.wikipedia.org/wiki?curid=5388457" title="Cwiżyn">
Cwiżyn

Cwiżyn () – wieś na Ukrainie, w obwodzie winnickim, w rejonie winnickim. W 2001 liczyła 234 mieszkańców.

</doc>
<doc id="5388458" url="https://pl.wikipedia.org/wiki?curid=5388458" title="Mak mieszańcowy">
Mak mieszańcowy



</doc>
<doc id="5388460" url="https://pl.wikipedia.org/wiki?curid=5388460" title="Eleron-10">
Eleron-10

Eleron-10 () – rosyjski bezzałogowy statek powietrzny do prowadzenia rozpoznania.
Historia.
Bezzałogowiec został opracowany przez Eniks () z Kazania. Prace konstrukcyjne rozpoczęto w 2007 r. w oparciu o bezzałogowy statek powietrzny Eleron-3. W tym samym roku dokonano oblotu nowej konstrukcji i przystąpiono do prób państwowych. Na wystawie UVS-TECH 2008 Eniks zapowiedział stworzenie bsp przenoszącego kamerę pracującą w paśmie widzialnym lub w podczerwieni oraz systemy walki elektronicznej. Próby państwowe Eleron-10 zakończył w 2008 r. i został przyjęty na wyposażenie Sił Zbrojnych Federacji Rosyjskiej. W 2010 r. zdecydowano o zakupie dziesięciu zestawów (każdy złożony z dwóch statków powietrznych) na potrzeby Suchoputnych Wojsk. Jeden zestaw kupiło Ministerstwo Spraw Wewnętrznych Republiki Tatarstanu.
Pierwszy raz publicznie zademonstrowany w 2011 r. na międzynarodowym salonie-wystawie „Integrated Security”.
Eleron-10 jest przeznaczony do prowadzenia całodobowego lotniczego rozpoznania optoelektronicznego i pozwala na wizualne wyszukiwanie obiektów w czasie rzeczywistym, określenie ich lokalizacji oraz wykonywanie zdjęć lotniczych. Producent zaleca jego wykorzystanie przez służby mundurowe w tym policję, straż graniczną, przedsiębiorstwa ochrony terytoriów i obiektów z powietrza. Przenoszone wyposażenie umożliwia prowadzenie akcji poszukiwawczych i ratowniczych, monitorowanie stanu dróg, kolei, rurociągów, linii elektroenergetycznych, obszarów wodnych, przestrzeni powietrznej, zadań kartograficznych i przeciwpożarowych oraz kontroli połowów. Dla odbiorcy wojskowego może zostać wyposażony w rozszerzone możliwości rozpoznania. Może wykonywać lot w trybie autonomicznym, lecąc po trasie wcześniej zaprogramowanej, automatycznym – po trasie zaprogramowanej przed startem z możliwością jej skorygowania przez naziemne stanowisko kontroli oraz półautomatycznym – operator może wydawać polecenia zmieniające kierunek i wysokości lotu.
Urządzenie przenosi modułowe wyposażenie, w skład którego może wchodzić kamera telewizyjna stabilizowana żyroskopowo w trzech płaszczyznach z 10-krotnym zoomem lub kamera termowizyjna o rozdzielczości 640 × 520 pikseli. W przenoszonym wyposażeniu może znaleźć się system zagłuszania sygnału GSM.
Wersje.
Produkowane wersję:
Wykorzystanie.
W 2011 r. Eleron-10 został wykorzystany podczas akcji gaszenia płonącego składu amunicji we wsi Urman. Aparat został wykorzystany na terenie Donbasu i okolicy. Nagrania audiowizualne potwierdzają użycie bezzałogowca podczas wojny domowej w Syrii. W grudniu 2016 r. jeden jego egzemplarz został zestrzelony przez Siły Zbrojne Ukrainy w pobliżu Makiejewki.
Używany w czasie wojny na Ukrainie.
Konstrukcja.
Samolot jest zbudowany w układzie latającego skrzydła z silnikiem elektrycznym napędzającym pchające śmigło. Start odbywa się z katapulty o naciągu pneumatycznym a lądowanie z wykorzystaniem spadochronu. Może być użytkowany w normalnych warunkach pogodowych, przy prędkości wiatru do 10 m/s, przy temperaturach od -20 °C do +40 °C i wilgotności do 98%. Dron Eleron-10 stanowi część systemu, w skład którego wchodzą:
Bezzałogowiec jest przechowywany w kontenerze transportowym, który możne przenosić obsługa jako plecak lub transportować samochodem. Do obsługi potrzebne są dwie osoby – operator wyrzutni i kontroler lotu.

</doc>
<doc id="5388466" url="https://pl.wikipedia.org/wiki?curid=5388466" title="Rubanyj Mist (obwód kirowohradzki)">
Rubanyj Mist (obwód kirowohradzki)

Rubanyj Mist () – wieś na Ukrainie, w obwodzie kirowohradzkim, w rejonie nowoukraińskim, w hromadzie Nowomyrhorod. W 2001 liczyła 555 mieszkańców, spośród których 544 wskazało jako ojczysty język ukraiński, 10 rosyjski, a 1 inny.

</doc>
<doc id="5388474" url="https://pl.wikipedia.org/wiki?curid=5388474" title="Sniżky (obwód kijowski)">
Sniżky (obwód kijowski)

Sniżky () – wieś na Ukrainie, w obwodzie kijowskim, w rejonie białocerkiewskim, w hromadzie Stawyszcze. W 2001 liczyła 479 mieszkańców, spośród których 477 wskazało jako ojczysty język ukraiński, a 2 rosyjski.

</doc>
<doc id="5388475" url="https://pl.wikipedia.org/wiki?curid=5388475" title="Puchar Świata w Zapasach 2022 – styl wolny kobiet">
Puchar Świata w Zapasach 2022 – styl wolny kobiet

W zawodach Pucharu Świata w 2022 roku w stylu wolnym kobiet rywalizowano w dniach 10-11 grudnia w Coralville w USA, na terenie Xtream Arena &amp; GreenState Family Fieldhouse.
Wyniki.
Grupa A.
Wyniki:
Grupa B.
Wyniki:

</doc>
<doc id="5388484" url="https://pl.wikipedia.org/wiki?curid=5388484" title="Mohyliwka (obwód czerniowiecki)">
Mohyliwka (obwód czerniowiecki)

Mohyliwka () – wieś na Ukrainie, w obwodzie czerniowieckim, w rejonie czerniowieckim. Miejscowość etnicznie rumuńska.
W 2001 liczyła 685 mieszkańców, spośród których 27 wskazało jako ojczysty język ukraiński, 12 rosyjski, 7 mołdawski, a 639 rumuński.

</doc>
<doc id="5388490" url="https://pl.wikipedia.org/wiki?curid=5388490" title="Mojynty (stacja kolejowa)">
Mojynty (stacja kolejowa)

Mojynty (, ) – węzłowa stacja kolejowa w miejscowości Mojynty, w rejonie Szet, w obwodzie karagandyjskim, w Kazachstanie. Węzeł linii Astana – Szu z linią do Dostyku. Położona jest na trasie Nowego Jedwabnego Szlaku.

</doc>
<doc id="5388496" url="https://pl.wikipedia.org/wiki?curid=5388496" title="Fereskula">
Fereskula



</doc>
<doc id="5388497" url="https://pl.wikipedia.org/wiki?curid=5388497" title="Fereskul">
Fereskul



</doc>
<doc id="5388498" url="https://pl.wikipedia.org/wiki?curid=5388498" title="Ernest Jerzy Pokrzywnicki">
Ernest Jerzy Pokrzywnicki

Ernest Jerzy Pokrzywnicki (w literaturze występuje także jako Jerzy Pokrzywnicki i Ernest Jerzy Grzymała Pokrzywnicki) (ur. 4 grudnia 1892 w Bebechach, zm. 28 grudnia 1974 w Warszawie) – polski prawnik, geolog, badacz meteorytów.
Absolwent gimnazjum w Kamieńcu Podolskim z 1912 r. Od 1912 studiował prawo, najpierw na Uniwersytecie Kijowskim, a później w Odessie, zostając absolwentem tamtejszej uczelni w 1917, po czym pracował w tym mieście zawodowo do wiosny 1919 r. Jednocześnie na macierzystej uczelni studiował astronomię w latach 1918–1919, jednak po roku nauki wyemigrował do Polski. W kraju pracował jako urzędnik, najpierw w Białej, a od 1921 do wojny w pionie administracji Ministerstwa Spraw Wewnętrznych. W latach 30. XX w. opublikował kilka książek na tematy prawnicze, ponadto wykładał prawo w gdyńskiej Szkole Morskiej w 1932. 
Podczas okupacji niemieckiej pracował w Warszawie jako agent ubezpieczeniowy, jednocześnie działając w Stołecznym Komitecie Samopomocy Społecznej oraz Radzie Głównej Opiekuńczej (1940–1945). Po upadku powstania warszawskiego wyjechał do Krakowa, gdzie na początku 1945 r. został uwięziony przez Niemców i w niewoli był trzymany aż do nadejścia wojsk radzieckich. 
Od lipca 1945 do emerytury w 1950 pracował jako naczelnik różnych wydziałów Ministerstwa Administracji Publicznej, pisał też wówczas prace dotyczące prawa administracyjnego, ponadto w 1947 podczas pobytu we Francji wykładał tę dziedzinę na uniwersytecie w Tuluzie. 
Będąc na emeryturze dalej zajmuje się prawem, w latach 50. XX w. jako radca prawny Stowarzyszenia Polskich Artystów Teatru i Filmu, a w 1960 broni pracę doktorską z prawa na poznańskim uniwersytecie. Jednocześnie jednak powraca do swych młodzieńczych zainteresowań astronomią, w 1952 r. zaczyna intensywnie zgłębiać meteorytykę i w 1953 r. wiąże się z Komitetem Geologicznym PAN, z ramienia którego prowadzi archiwalne i terenowe poszukiwania meteorytów w Polsce oraz informacji o nich, znajdując m.in. nowe okazy meteorytu Morasko. Od 1957 do 1962 pracował jako adiunkt w Zakładzie Nauk Geologicznych PAN. Należał do Polskiego Towarzystwa Astronomicznego, w którym od 1959 do 1965 r. wchodził w skład komisji rewizyjnej i publikował w wydawanym przez PTA czasopiśmie Urania.
Był autorem lub współautorem 6 książek i 28 artykułów z nauk prawniczych oraz przeszło 130 prac nt. meteorytyki i astronomii. Główna publikacja Pokrzywnickiego z zakresu meteorytów to „Meteoryty Polski. Katalog meteorytów w zbiorach polskich”(1964). Ponadto przetłumaczył książkę Wasilija Fiesenkowa opublikowaną w 1954 r. przez PWN pt. „Współczesne poglądy na Wszechświat”.
Pochowany został na Cmentarzu Powązkowskim.

</doc>
<doc id="5388499" url="https://pl.wikipedia.org/wiki?curid=5388499" title="Mistrzostwa Europy w Piłce Nożnej 2004/Grupa D">
Mistrzostwa Europy w Piłce Nożnej 2004/Grupa D

Jedna z czterech grup mistrzostw Europy 2004. Mecze odbyły się w Aveiro, Lizbonie, Porto oraz w Bradze, a drużynami w grupie były: reprezentacja Czech, reprezentacja Holandii, reprezentacja Niemiec oraz reprezentacja Łotwy. Grupę wygrała reprezentacja Czech, a do ćwierćfinału turnieju awansowała również reprezentacja Holandii, natomiast reprezentacja Niemiec oraz reprezentacja Łotwy zakończyły udział w turnieju.

</doc>
<doc id="5388501" url="https://pl.wikipedia.org/wiki?curid=5388501" title="Irdyń">
Irdyń

Irdyń () – osiedle typu miejskiego na Ukrainie, w obwodzie czerkaskim, w rejonie czerkaskim, w hromadzie Biłozirja. W 2001 liczyło 1048 mieszkańców, spośród których 1001 wskazało jako ojczysty język ukraiński, 43 rosyjski, 2 białoruski, 1 polski, a 1 inny.

</doc>
<doc id="5388505" url="https://pl.wikipedia.org/wiki?curid=5388505" title="Bromius obscurus">
Bromius obscurus



</doc>
<doc id="5388506" url="https://pl.wikipedia.org/wiki?curid=5388506" title="Galeruca tanaceti">
Galeruca tanaceti



</doc>
<doc id="5388507" url="https://pl.wikipedia.org/wiki?curid=5388507" title="Pyrrhalta viburni">
Pyrrhalta viburni



</doc>
<doc id="5388508" url="https://pl.wikipedia.org/wiki?curid=5388508" title="Maciej Szpanowski">
Maciej Szpanowski

Maciej Szpanowski – polski funkcjonariusz cywilnych i wojskowych służb specjalnych w stopniu pułkownika, w latach 2018–2022 zastępca szefa, a od 2022 szef Służby Kontrwywiadu Wojskowego.
Życiorys.
Od 2001 służył w Urzędzie Ochrony Państwa, po jego likwidacji przeszedł do Agencji Bezpieczeństwa Wewnętrznego, gdzie był aktywny m.in. na odcinku wschodnim. Od 2010 związany z powołaną cztery lata wcześniej Służbą Wywiadu Wojskowego. Uczestniczył w polskich misjach wojskowych w Iraku i Afganistanie, doszedł do stopnia pułkownika. W lutym 2018 powołany na stanowisko zastępcy szefa Służby Kontrwywiadu Wojskowego ds. operacyjnych. W listopadzie 2022 objął funkcję szefa SKW po dymisji Macieja Materki.
W 2007 odznaczony Srebrnym Krzyżem Zasługi "za wzorowe, wyjątkowo sumienne wykonywanie obowiązków wynikających z pracy zawodowej".

</doc>
<doc id="5388509" url="https://pl.wikipedia.org/wiki?curid=5388509" title="Cassida nobilis">
Cassida nobilis



</doc>
<doc id="5388512" url="https://pl.wikipedia.org/wiki?curid=5388512" title="Barssja oregońska">
Barssja oregońska



</doc>
<doc id="5388515" url="https://pl.wikipedia.org/wiki?curid=5388515" title="Irena Zimmermann-Górska">
Irena Zimmermann-Górska

Irena Zimmermann-Górska – polska reumatolog, dr hab., prof.
Życiorys.
W 1957 ukończyła studia medyczne w Akademii Medycznej im. Karola Marcinkowskiego w Poznaniu, w 1985 uzyskała tytuł profesora nauk medycznych. Została zatrudniona w Wyższej Szkole Edukacji i Terapii im. prof. Kazimiery Milanowskiej w Poznaniu i w Katedrze i Klinice Reumatologiczno-Rehabilitacyjna i Chorób Wewnętrznych na I Wydziale Lekarskim Uniwersytetu Medycznego im. Karola Marcinkowskiego w Poznaniu.
Jest członkiem honorowym Towarzystwa Internistów Polskich oraz była członkiem zarządu tego Towarzystwa.

</doc>
<doc id="5388516" url="https://pl.wikipedia.org/wiki?curid=5388516" title="Biatoropsis brodaczkowy">
Biatoropsis brodaczkowy

Biatoropsis brodaczkowy ("Biatoropsis usnearum" Räsänen) – gatunek grzybów z rzędu trzęsakowców ("Tremellales").
Systematyka i nazewnictwo.
Pozycja w klasyfikacji według Index Fungorum: "Incertae sedis, Tremellales, Incertae sedis, Tremellomycetes, Agaricomycotina, Basidiomycota, Fungi".
Po raz pierwszy opisał go w 1934 r. Veli Räsänen na plesze i brzegach owocników kilku gatunków porostów z rodzaju brodaczka ("Usnea") w Finlandii. Jest typem nomenklatorycznym rodzaju "Biatoropsis".
Morfologia.
Owocnik o średnicy 0,2–3 mm, niezwykle zmienny pod względem kształtu, wielkości i koloru, zazwyczaj mniej więcej kulisty i wypukły o zwężonej podstawie, często z płatkowatymi brzegami, czasem spłaszczony lub z wklęsłą częścią środkową, rzadko rozpostarty i obejmujący większe obszary wokół plechy żywiciela. Powierzchnia gładka, rzadko guzowata, chrzęstna, o barwie bladoróżowawej, czerwonawo-brązowej, ciemnobrązowej lub czarnej.
Zarodniki konidialne szkliste, jednokomórkowe, 3–5 × 2–3,5 μm
Strzępki kontekstu o średnicy 2–3 μm, przeważnie jednolite, o niezbyt grubych ścianach, zwykle bez sept. Liczne ssawki. Ich komórka macierzysta ma średnicę 2,5–5 μm, jest kulista lub czasami wydłużona, włókno haustorialne o grubości 0,5–1 μm i długości do 11 μm. W hymenium liczne probazydia, rozwijające się ze sprzążek bazalnych, których brak w dojrzałych podstawkach. Podstawki 20–44 × 3–6,5 μm, maczugowate do cylindrycznych, z 3 poprzecznymi przegrodami, epibazydia o grubości 2–3 μm, i długości do 85 μm. Bazydiospory 4,5–8 × 4 –7,5 μm, kuliste do elipsoidalnych, z wyraźnym wierzchołkiem.
Bardzo podobny jest "Cyphobasidium usneicola", występujący na tych samych gatunkach żywicieli i tworzący podobne owocniki.
Występowanie i siedlisko.
Występuje na niektórych wyspach i na wszystkich kontynentach poza Antarktydą. Najwięcej stanowisk podano w Europie. W 2003 r. jego stanowisko podano także w Polsce na brodaczce kędzierzawej ("Usnea subfloridana").
Grzyb naporostowy. Występuje na różnych gatunkach brodaczek ("Usnea") i na "Protousnea dusenii".

</doc>
<doc id="5388517" url="https://pl.wikipedia.org/wiki?curid=5388517" title="Biatoropsis usnearum">
Biatoropsis usnearum



</doc>
<doc id="5388518" url="https://pl.wikipedia.org/wiki?curid=5388518" title="Michał Nowicki (lekarz)">
Michał Nowicki (lekarz)

Michał Nowicki – polski lekarz, dr hab. nauk medycznych, profesor i dyrektor Instytutu Biostrukturalnych Podstaw Nauk Medycznych Wydziału Medycznego Uniwersytetu Medycznego im. Karola Marcinkowskiego w Poznaniu.
Życiorys.
10 października 2001 obronił pracę doktorską "Występowanie substancji P w komórkach krwiotwórczych w chorobach rozrostowych szpiku u dzieci", 27 czerwca 2007 habilitował się na podstawie pracy zatytułowanej "Immunohistochemiczne i molekularne aspekty oceny komórek prawidłowych i nowotworowych w szpiku kostnym w przebiegu wybranych chorób nowotworowych u dzieci". 21 grudnia 2012 uzyskał tytuł profesora nauk medycznych. Został zatrudniony na stanowisku profesora nadzwyczajnego w Katedrze i Zakładzie Histologii i Embriologii na II Wydziale Lekarskim Uniwersytecie Medyczny im. Karola Marcinkowskiego w Poznaniu.
Jest profesorem i dyrektorem w Instytucie Biostrukturalnych Podstaw Nauk Medycznych na Wydziale Medycznym Uniwersytetu Medycznego im. Karola Marcinkowskiego w Poznaniu, prorektorem Uniwersytecie Medyczny im. Karola Marcinkowskiego w Poznaniu i członkiem Komisji Nauk Medycznych Oddziału Polskiej Akademii Nauk w Poznaniu, oraz Komisji do spraw Innowacyjności i Współpracy z Gospodarką Konferencji Rektorów Akademickich Szkół Polskich.
Był członkiem Komitetu Cytobiologii PAN, wiceprezesem Polskiego Towarzystwa Histochemików i Cytochemików, kierownikiem w Katedrze i Zakładzie Histologii i Embriologii na Wydziale Medycznym Uniwersytetu Medycznego im. Karola Marcinkowskiego w Poznaniu, a także prodziekanem na II Wydziale Lekarskim Uniwersytetu Medycznego im. Karola Marcinkowskiego w Poznaniu.

</doc>
<doc id="5388521" url="https://pl.wikipedia.org/wiki?curid=5388521" title="Illosporiopsis christiansenii">
Illosporiopsis christiansenii



</doc>
<doc id="5388524" url="https://pl.wikipedia.org/wiki?curid=5388524" title="Entropia krzyżowa">
Entropia krzyżowa

Entropia krzyżowa – wartość używana w teorii informacji. Wykorzystywana do oceny nietrafności rozkładu względem drugiego rozkładu hipotetycznie prawdziwego.
Definicja.
Wzór na entropię krzyżową dyskretnej zmiennej losowej formula_1 o zbiorze wartości formula_2 i zdefiniowanych na nich rozkładach prawdopodobieństw formula_3 i formula_4:
Interpretując entropię krzyżową jako miarę nietrafności, za formula_3 przyjmuje się rozkład traktowany jako prawdziwy, a za formula_4 rozkład oceniany.
Własności.
Ponieważ
entropię krzyżową można interpretować jako sumę entropii dla rzeczywistego rozkładu prawdopodobieństa formula_3 oraz miary dywergencji Kullbacka-Leiblera między formula_3 i formula_4:
Traktując entropię krzyżową jako nietrafność formula_4 względem formula_14 można traktować ją jako sumę nietrafności związanej z niepewnością formula_15 i nietrafności związanej z błędem formula_4 względem formula_3.

</doc>
<doc id="5388525" url="https://pl.wikipedia.org/wiki?curid=5388525" title="Coma (ujednoznacznienie)">
Coma (ujednoznacznienie)



</doc>
<doc id="5388526" url="https://pl.wikipedia.org/wiki?curid=5388526" title="Xhafer Ibrahim Deva">
Xhafer Ibrahim Deva



</doc>
<doc id="5388527" url="https://pl.wikipedia.org/wiki?curid=5388527" title="Lista i wyniki gal Bellator MMA na terenie Europy">
Lista i wyniki gal Bellator MMA na terenie Europy

Lista i wyniki gal Bellator MMA na terenie Europy.
Wykaz miast europejskich w których gościło Bellator MMA.
"stan na 18 lutego 2023"
Wyniki gal.
Bellator 152: Pitbull vs. Souza.
Walka Wieczoru:
Karta Główna:
Karta Wstępna:
Bellator 158: London.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator.
Walka Wieczoru:
Karta Główna:
Karta Wstępna:
Bellator Euro Series 8: Edwards vs. Van Steenis.
Walka Wieczoru:
Karta Główna:
Karta Wstępna:
Bellator 247: Kielholtz vs. Jackson.
Walka Wieczoru:
Karta Główna:
Karta Wstępna:
Bellator Euro Series 9: Gallagher vs. Ellenor.
Walka Wieczoru:
Karta Główna:
Karta Wstępna:
Bellator 248: Kongo vs. Johnson 2.
Walka Wieczoru:
Karta Główna:
Karta Wstępna:
Bellator 267: Lima vs. MVP 2.
Walka Wieczoru:
Karta Główna:
Karta Wstępna:
Bellator 269: Fedor vs. Johnson.
Walka Wieczoru:
Karta Główna:
Karta Wstępna:
Bellator 270: Pitbull vs. Queally 2.
Walka Wieczoru:
Karta Główna:
Karta Wstępna:
Bellator 275: Mousasi vs. Vanderford.
Walka Wieczoru:
Karta Główna:
Karta Wstępna:
Bellator 280: Bader vs. Kongo 2.
Walka Wieczoru:
Karta Główna:
Karta Wstępna:
Bellator 281: MVP vs. Storley.
Walka Wieczoru:
Karta Główna:
Karta Wstępna:
Bellator 285: Henderson vs. Queally.
Walka Wieczoru:
Karta Główna:
Karta Wstępna:
Bellator 287: Piccolotti vs. Barnaoui.
Walka Wieczoru:
Karta Główna:
Karta Wstępna:
Bellator 291: Amosov vs. Storley.
Walka Wieczoru:
Karta Główna:
Karta Wstępna:
Bellator 296: Mousasi vs. Edwards.
Walka Wieczoru:
Karta Główna:
Karta Wstępna:

</doc>
<doc id="5388532" url="https://pl.wikipedia.org/wiki?curid=5388532" title="Rafael Cadenas">
Rafael Cadenas

Rafael Cadenas (ur. 8 kwietnia 1930 w Barquisimeto) – wenezuelski poeta i eseista.
Cadenas opublikował swój pierwszy tomik poezji, Cantos iniciales, w 1946 roku. Po wojskowym zamachu stanu dokonanym przez Marcosa Péreza Jiméneza udał się na wygnanie do Trynidadu w latach 1952-1956. Doświadczenia tam zdobyte znalazły odzwierciedlenie w jego książkach Una Isla i Los cuadernos del destierro w 1958 i 1960 roku.
W następnych latach, oprócz tomików poezji, ukazało się kilka esejów o literaturze. W 1985 roku został odznaczony Premio Nacional de Literatura. W 1992 roku otrzymał Premio Pérez Bonalde. W 2007 roku brał udział w IV Festiwalu Poezji Latynoamerykańskiej w Wiedniu. W 2009 roku otrzymał meksykańską nagrodę Juana Rulfo. W 2015 roku otrzymał nagrodę García Lorca. Następnie w 2018 r. przyznano nagrodę Królowej Zofii, a w 2022 r. nagrodę Cervantesa
Cadenas był w młodości komunistą. Jednak przez lata dystansował się od tej ideologii
. W 2020 roku oświadczył gazecie El País: „problem z każdą ideologią polega na tym, że jest już zrobiona, co utrudnia swobodne myślenie”. Rząd Nicolása Maduro powstrzymał się od złożenia gratulacji Cadenasowi, gdy zdobył nagrodę Cervantesa. Cadenas oświadczył wówczas: „Nie otrzymałem gratulacji i nie oczekuję ich. Nie zgadzam się z reżimem, ale też nie uczestniczę w polityce.

</doc>
<doc id="5388533" url="https://pl.wikipedia.org/wiki?curid=5388533" title="Ołeksij Hołoweń">
Ołeksij Hołoweń

Ołeksij Hennadijowycz Hołoweń, (ur. 12 stycznia 1999 w Berdiańsku) – ukraiński siatkarz, grający na pozycji rozgrywającego, reprezentant kraju.
Sukcesy klubowe.
Puchar Ukrainy:
Mistrzostwo Ukrainy:
Superpuchar Ukrainy:
Sukcesy reprezentacyjne.
Mistrzostwa Europy juniorów:
Liga Europejska:

</doc>
<doc id="5388537" url="https://pl.wikipedia.org/wiki?curid=5388537" title="Biegi narciarskie na Mistrzostwach Świata w Narciarstwie Klasycznym 2003 – bieg łączony mężczyzn">
Biegi narciarskie na Mistrzostwach Świata w Narciarstwie Klasycznym 2003 – bieg łączony mężczyzn

Bieg łączony mężczyzn na 20 km – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2003; zawody odbyły się 23 lutego 2003 roku. Tytuł sprzed dwóch lat obronił Szwed Per Elofsson. Drugie miejsce zajął Tore Ruud Hofstad z Norwegii, a brązowy medal zdobył kolejny reprezentant Szwecji - Jörgen Brink. 

</doc>
<doc id="5388538" url="https://pl.wikipedia.org/wiki?curid=5388538" title="Łysiczka bagienna">
Łysiczka bagienna

Łysiczka bagienna ("Bogbodia uda" (Pers.) Redhead) – gatunek grzybów z rodziny pierścieniakowatych ("Strophariaceae"). Należy do monotypowego rodzaju "Bogbodia".
Systematyka i nazewnictwo.
Pozycja w klasyfikacji według Index Fungorum: "Bogbodia, Strophariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy gatunek ten opisał w 1801 r. Christiaan Hendrik Persoon pod nazwą "Agaricus udus". Obecną, uznaną przez Index Fungorum nazwę nadał mu Scott Alan Redhead w 2013 r.
Ma 10 synonimów. Niektóre z nich:
Polską nazwę zaproponował Władysław Wojewoda w 2003 r. dla nazwy naukowej "Psilocybe uda". Jest niespójna z aktualną nazwą naukową.
Morfologia.
Średnica do 4 cm, u młodych owocników dzwonkowaty, potem rozprostowujący się, promieniście prążkowany od prześwitujących blaszek. Jest higrofaniczny. Powierzchnia sucha lub nieco lepka, w stanie świeżym o barwie od rdzawobrunatnej do pomarańczowobrązowej, po wysuszeniu szarożółta, czasami oliwkowa. Na brzegu czasami resztki osłony.
Przyrośnięte, szerokie, gęste, z międzyblaszkami, początkowo kremowe, z wiekiem szarawe do purpurowobrązowych. Ostrza białawe.
Wysokość 4–12 cm, grubość 0,1–0,4 cm, nierównej grubości, sztywny, kruchy, nieco włóknisty. Powierzchnia żółtawo-kremowa w kierunku wierzchołka, rdzawobrązowa w kierunku podstawy.
Cienki, żółtawy o niewyraźnym zapachu i słabym lub nieco aromatycznym smaku.
Subhymenium nie żelowate. Podstawki maczugowate, z 4 sterygmami i sprzążką bazalną, 25–35 × 11–13 µm. Zarodniki w widoku od przodu elipsoidalne do wrzecionowatych, w widoku z boku migdałkowate, drobno szorstkie, o pogrubionych ściankach, z wyraźnie zaznaczonymi porami rostkowymi, szarożółte, 13-20 × 6-8 µm. Cheilocystydy często tworzące sterylny grzbiet blaszek są nitkowate, kręte, wrzecionowate do główkowatych, cienkościenne, szkliste, 25–45 × 7–17 µm. Pleurocystydy w postaci chryzocystyd, wrzecionowate do maczugowatych, czasem ze spiczastymi wierzchołkami, z zawartością silnie refrakcyjną w KOH, 30–60 × 8–15 µm. Trama złożona z nitkowatych, częściowo rozgałęzionych strzępek typu "ixocutis", szklistych, o średnicy do 2 µm. Dobrze rozwinięta warstwa pod skórką, utworzona z częściowo inkrustowanych brązowo strzępek o średnicy 3–9 µm i powiększonych komórek, kulistych do jajowatych, z brązową pigmentacją wewnątrzkomórkową, o średnicy 15–55 µm.
Łysiczka bagienna ma budowę typową dla łysiczek, lepki kapelusz w odcieniach chłodnego brązu, trzon chrzęstny do sztywnego, zarodniki winno brązowawe do czarniawych o drobno chropowatej powierzchni i chryzocystydy. Występuje na bagnach z torfowcami. Gatunki z rodzaju "Hypholoma" (maślanka) odróżniają się większymi podstawkami, gładkimi zarodnikami i siedliskiem – rosną na próchniejącym drewnie.
Występowanie i siedlisko.
Występuje głównie w Ameryce Północnej, Europie i Azji Północnej, nieliczne stanowiska podano w Afryce, Australii i na Tasmanii. W Polsce W. Wojewoda w 2003 r. przytoczył kilkanaście stanowisk z uwagą, że jest to gatunek rzadki. Bardziej aktualne stanowiska podaje internetowy atlas grzybów. Znajduje się w nim na liście gatunków zagrożonych i wartych objęcia ochroną.
Grzyb naziemny. Rośnie na bagnach i podmokłych terenach w lasach iglastych, wśród traw i mchów z rodzajów płonnik ("Polytrichum") i torfowiec ("Sphagnum"). Owocniki tworzy zwykle od maja do listopada.

</doc>
<doc id="5388539" url="https://pl.wikipedia.org/wiki?curid=5388539" title="Bogbodia uda">
Bogbodia uda



</doc>
<doc id="5388540" url="https://pl.wikipedia.org/wiki?curid=5388540" title="Psilocybe uda">
Psilocybe uda



</doc>
<doc id="5388544" url="https://pl.wikipedia.org/wiki?curid=5388544" title="Zamach w Ansbachu">
Zamach w Ansbachu



</doc>
<doc id="5388547" url="https://pl.wikipedia.org/wiki?curid=5388547" title="Landquart">
Landquart

Szwajcaria:
Zobacz też:

</doc>
<doc id="5388549" url="https://pl.wikipedia.org/wiki?curid=5388549" title="Sergio Ercini">
Sergio Ercini

Sergio Ercini (ur. 4 lipca 1934 w Orvieto, zm. 27 lipca 2007 w Rzymie) – włoski polityk i samorządowiec, od 1982 do 1989 poseł do Parlamentu Europejskiego I i II kadencji.
Życiorys.
Ukończył studia prawnicze na Uniwersytecie Rzymskim „La Sapienza”, kształcił się także w zakresie ekonomii rozwoju. Był założycielem IPALMO (instytutu badań nad relacjami Afryki, Ameryki Łacińskiej i Bliskiego Wschodu), był dyrektorem Istituto per la Ricostruzione Industriale (ciałem zajmującym się wspieraniem rozwoju gospodarczego) oraz zasiadał w lokalnych komisjach odpowiedzialnych za kulturę. W 2006 opublikował debiutancką książkę.
Zaangażował się w działalność młodzieżówki Movimento Giovanile della Democrazia Cristiana. Następnie w ramach Chrześcijańskiej Demokracji pozostawał sekretarzem regionalnym w Umbrii (od 1974) i wchodził w skład władz krajowych. Był radnym miejskim Orvieto i regionalnym w Umbrii. W latach 1982–1989 sprawował mandat posła do Parlamentu Europejskiego, w I kadencji zastąpił Guido Gonellę. Przystąpił do Europejskiej Partii Ludowej (Chrześcijańskich Demokratów), przewodniczył Komisji ds. Kwestii Politycznych. Po rozpadzie DC przeszedł do Włoskiej Partii Ludowej, ubiegał się o fotel burmistrza Orvieto.

</doc>
<doc id="5388550" url="https://pl.wikipedia.org/wiki?curid=5388550" title="Mariusz Boruta">
Mariusz Boruta

Mariusz Boruta (ur. ok. 1971) – polski karateka w stylu kyokushin.
Kariera.
Urodził się około 1971. Treningi karate podjął około 1987 w Przemyślu. W tym mieście uczęszczał do Zespołu Szkół Mechanicznych.
Potem trafił do Sanoka. Został zawodnikiem Sanockiego Klubu Karate. Startował w wadze 75 kg. W 2000 uzyskał 1 dan.
Równolegle z treningami karate w latach 90. był bramkarzem piłkarskim. Występował w klubach z miejscowości Głębokie, Bażanówka (z drużyną Orła występował w IV lidze), Strachocina. W tym czasie był zatrudniony w Zootechnicznym Zakładze Doświadczalnym w Odrzechowej na stanowisku instruktora jazdy konnej.

</doc>
<doc id="5388552" url="https://pl.wikipedia.org/wiki?curid=5388552" title="Dmytro Kanajew">
Dmytro Kanajew

Dmytro Hennadijowycz Kanajew, (ur. 3 października 1997 w Perwomajskim) – ukraiński siatkarz, grający na pozycji libero, reprezentant kraju.
Sukcesy klubowe.
Liga ukraińska:
Sukcesy reprezentacyjne.
Mistrzostwa Europy juniorów:
Liga Europejska:

</doc>
<doc id="5388554" url="https://pl.wikipedia.org/wiki?curid=5388554" title="Ludobójstwo Ukraińców">
Ludobójstwo Ukraińców

Termin „ludobóstwo Ukraińców” jest używany w stosunku do następujących wydarzeń:

</doc>
<doc id="5388557" url="https://pl.wikipedia.org/wiki?curid=5388557" title="Allan Larsson">
Allan Larsson

Yngve Allan Gillis Larsson (ur. 3 kwietnia 1938 w m. Bredaryd) – szwedzki polityk, dziennikarz i związkowiec, poseł do Riksdagu, w latach 1990–1991 minister finansów.
Życiorys.
Studiował na Uniwersytecie w Lund. Zajmował się dziennikarstwem, pracował jako reporter w „Aftonbladet” i „Dagens Nyheter” oraz w telewizji Sveriges Television. W latach 1979–1982 był redaktorem naczelnym magazynu „Vi”. Zaangażował się w działalność polityczną w ramach Szwedzkiej Socjaldemokratycznej Partii Robotniczej. Był też etatowym działaczem związkowym w ramach organizacji Metall, w której m.in. kierował działem badawczym. W latach 1974–1976 pełnił funkcję sekretarza stanu w resorcie pracy. Od 1983 kierował państwową agencją pracy i zatrudnienia Arbetsmarknadsstyrelsen.
W latach 1990–1991 zajmował stanowisko ministra finansów w drugim rządzie Ingvara Carlssona. Od 1991 do 1995 sprawował mandat posła do Riksdagu. W latach 1992–1994 wchodził w skład rady gubernatorów Banku Szwedzkiego.
Po odejściu z krajowej polityki podjął pracę w strukturze Komisji Europejskiej. Od 1995 do 2000 był dyrektorem generalnym dyrekcji odpowiedzialnej za kwestie zatrudnienia i spraw społecznych. Następnie do 2005 przewodniczył radzie dyrektorów Sveriges Television. W latach 2003–2012 pełnił funkcję prezydenta Uniwersytetu w Lund. Udzielał się w różnych międzynarodowych gremiach doradczych, był też specjalnym doradcą przewodniczącego KE Jeana-Claude’a Junckera do spraw europejskiego filara praw socjalnych.

</doc>
<doc id="5388561" url="https://pl.wikipedia.org/wiki?curid=5388561" title="Mikuty (Białoruś)">
Mikuty (Białoruś)

Mikuty (, "Mikuty"; , "Mikuty") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
W XIX i w początkach XX w. wieś i okolica szlachecka, położone w Rosji, w guberni wileńskiej, w powiecie lidzkim, w gminie Wawerka/Myto. Wieś należała do Szalewiczów.
W dwudziestoleciu międzywojennym okolica szlachecka, leżąca w Polsce, w województwie nowogródzkim, w powiecie lidzkim, w gminie Myto/Wawiórka. W 1921 miejscowość liczyła 103 mieszkańców, zamieszkałych w 20 budynkach, wyłącznie Polaków wyznania rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5388562" url="https://pl.wikipedia.org/wiki?curid=5388562" title="Biegi narciarskie na Mistrzostwach Świata w Narciarstwie Klasycznym 2003 – bieg na 50 km mężczyzn">
Biegi narciarskie na Mistrzostwach Świata w Narciarstwie Klasycznym 2003 – bieg na 50 km mężczyzn

Bieg mężczyzn na 50 km techniką dowolną – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2003; zawody odbyły się 1 marca 2003 roku. Tytułu sprzed dwóch lat nie obronił reprezentujący Hiszpanię Johann Mühlegg, który wcześniej zakończył karierę. Nowym mistrzem świata został Czech Martin Koukal, zdobywając tym samym pierwszy w historii złoty medal dla swojego kraju w tej konkurencji. Drugie miejsce zajął Anders Södergren ze Szwecji, a brązowy medal zdobył jego rodak - Jörgen Brink.

</doc>
<doc id="5388567" url="https://pl.wikipedia.org/wiki?curid=5388567" title="Pełnomocnik Rządu do Spraw Polskiego Dziedzictwa Kulturalnego za Granicą">
Pełnomocnik Rządu do Spraw Polskiego Dziedzictwa Kulturalnego za Granicą

Pełnomocnik Rządu do Spraw Polskiego Dziedzictwa Kulturalnego za Granicą – jednostka organizacyjna Ministerstwa Kultury i Sztuki istniejąca w latach 1996–2001, powołana w celu inicjowania i koordynacji działania w zakresie ochrony polskiego dziedzictwa kulturalnego za granicą.
Powołanie Pełnomocnika.
Na podstawie rozporządzenia Rady Ministrów z 1996 r. w sprawie Pełnomocnika Rządu do Spraw Polskiego Dziedzictwa Kulturalnego za Granicą ustanowiono Pełnomocnika. Powołanie Pełnomocnika pozostaje w ścisłym związku z ustawą z listopada 1985 r. o zmianach w organizacji oraz zakresie działania niektórych naczelnych i centralnych organów administracji państwowej.
Pełnomocnik działał w ramach struktury organizacyjnej Ministerstwa Kultury i Sztuki.
Zadania Pełnomocnika.
Do zadań Pełnomocnika należało w szczególności:
Pełnomocnik Rządu realizował swoje zadania w stosunku do dóbr kultury w rozumieniu ustawy z 1962 r. o ochronie dóbr kultury i o muzeach.
Pełnomocnik mógł powoływać zespoły i grupy robocze, a także podejmować współpracę z organami państwowymi i zainteresowanymi instytucjami oraz środowiskami.
Pełnomocnik przedstawiał Radzie Ministrów roczne sprawozdania ze swojej działalności.
Pełnomocnik wykonywał powierzone mu zadania przy pomocy Biura Pełnomocnika, stanowiącego komórkę organizacyjną Ministerstwa Kultury i Sztuki.
Zniesienie urzędu Pełnomocnika.
Na podstawie rozporządzenia Rady Ministrów z 2001 r. w sprawie zniesienia niektórych pełnomocników Rządu zlikwidowano urząd Pełnomocnika.

</doc>
<doc id="5388568" url="https://pl.wikipedia.org/wiki?curid=5388568" title="Region Moesa">
Region Moesa

 
Region Moesa (niem. "Region Moesa") – jednostka administracyjna w Szwajcarii, w kantonie Gryzonia. Powstała 1 stycznia 2016. Powierzchnia regionu wynosi 496,06 km², zamieszkany jest przez 8 770 osób (31 grudnia 2020). Siedziba administracyjna regionu znajduje się w miejscowości Roveredo. 
Gminy.
W skład regionu wchodzi dwanaście gmin: 

</doc>
<doc id="5388571" url="https://pl.wikipedia.org/wiki?curid=5388571" title="Michnowce (Białoruś)">
Michnowce (Białoruś)

Michnowce (, "Michnaucy"; , "Michnowcy") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Wawerka/Myto.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. W 1921 miejscowość liczyła 163 mieszkańców, zamieszkałych w 32 budynkach, w tym 162 Polaków i 1 Białorusina. Wszyscy mieszkańcy byli wyznania rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5388573" url="https://pl.wikipedia.org/wiki?curid=5388573" title="Vistara">
Vistara

Vistara - indyjska linia lotnicza należąca do spółki Tata SIA Airlines Limited, z siedzibą w Gurgaon. Głównym portem lotniczym jest port lotniczy Indiry Gandhi w Delhi. Linia została założona w 2013 roku jako joint venture Tata Sons Private Limited i Singapore Airlines (odpowiednio 51% i 49% udziałów). Pierwszy inauguracyjny lot na trasie Delhi-Mumbaj odbył się 9 stycznia 2015 roku.
Bibliografia.
Vistara – TATA SIA Airlines Ltd. - Background and History

</doc>
<doc id="5388590" url="https://pl.wikipedia.org/wiki?curid=5388590" title="MetaMask">
MetaMask

MetaMask to cyfrowy portfel kryptowalut, używany do transakcji Ethereum blockchain. Pozwala użytkownikowi na dostęp do swojego portfela Ethereum poprzez wtyczkę do przeglądarki lub aplikację mobilną, za pomocą których można wchodzić w interakcję ze zdecentralizowanymi rozwiązaniami technologicznymi. MetaMask jest tworzony przez , firmę tworzącą oprogramowanie oparte na blockchain, wykorzystującą kryptowalutę Ethereum.
Charakterystyka.
MetaMask pozwala użytkownikom przechowywać i zarządzać kluczami kont, transmitować transakcje, wysyłać i odbierać kryptowaluty i tokeny oparte na Ethereum oraz bezpiecznie łączyć się ze zdecentralizowanymi aplikacjami za pośrednictwem kompatybilnej przeglądarki internetowej lub wbudowanej przeglądarki aplikacji mobilnej.
Strony internetowe lub inne zdecentralizowane aplikacje mogą łączyć, uwierzytelniać i/lub integrować inne funkcje inteligentnych kontraktów z portfelem MetaMask użytkownika (i innymi podobnymi rozszerzeniami przeglądarki portfela typu blockchain) za pośrednictwem kodu JavaScript, który umożliwia stronie internetowej wysyłanie zapytań o wykonanie akcji, próśb o podpis, lub żądania transakcji do użytkownika za pośrednictwem MetaMask jako pośrednika.
Aplikacja zawiera zintegrowaną usługę wymiany tokenów Ethereum poprzez agregację kilku zdecentralizowanych giełd (DEX) w celu znalezienia najlepszego kursu wymiany. Ta funkcja, oznaczona jako MetaMask Swaps, pobiera opłatę za usługę w wysokości 0,875% kwoty transakcji.
Według danych rozszerzenie przeglądarki MetaMask miało ponad 21 milionów aktywnych użytkowników miesięcznie.
Historia.
MetaMask został stworzony przez w 2016 r.
Przed 2019 rokiem MetaMask był dostępny tylko jako rozszerzenie przeglądarki na komputer dla przeglądarek Google Chrome i Firefox. Biorąc pod uwagę popularność MetaMask wśród użytkowników kryptowalut i brak oficjalnej aplikacji mobilnej przez kilka lat, przypadki złośliwego oprogramowania podszywającego się pod MetaMask stały się dla Google problematyczne w regulowaniu swoich platform Chrome Web Store i Google Play. W jednym przypadku Google Play nieumyślnie usunął oficjalną aplikację beta MetaMask przed cofnięciem decyzji tydzień później, 1 stycznia 2020 r.
Począwszy od 2019 roku MetaMask zaczął wydawać wersje aplikacji mobilnych do zamkniętych testów beta, a następnie we wrześniu 2020 roku oficjalnie udostępnił je na iOS i Androida.
W październiku 2020 r. do rozszerzenia pulpitu dodano MetaMask Swaps, wbudowaną usługę agregacji DEX. Produkt został udostępniony na urządzeniach mobilnych w marcu 2021 roku.

</doc>
<doc id="5388592" url="https://pl.wikipedia.org/wiki?curid=5388592" title="Liga bałtycka w piłce siatkowej mężczyzn (2022/2023)">
Liga bałtycka w piłce siatkowej mężczyzn (2022/2023)

Liga bałtycka w piłce siatkowej mężczyzn 2022/2023 (ang. "Baltic Men Volleyball League 2022/2023", est. "Meeste Balti Liiga 2022/2023", łot. "Baltijas Līga vīriešiem 2022/2023") − 18. sezon ligi bałtyckiej zorganizowany wspólnie przez Estoński i Łotewski Związek Piłki Siatkowej. Zainaugurowany został 1 października 2022 roku.
Do rozgrywek zgłosiło się siedem klubów: cztery z Estonii oraz trzy z Łotwy.
Liga bałtycka składała się z fazy zasadniczej, fazy play-off oraz turnieju finałowego. W fazie zasadniczej drużyny rozegrały między sobą po cztery spotkania systemem kołowym. Zwycięzca fazy zasadniczej automatycznie awansował do turnieju finałowego, pozostałe zespoły grały w ćwierćfinałach fazy play-off. W ćwierćfinałach drużyny rywalizowały w parach w formie dwumeczów.
Turniej finałowy odbył się w dniach 4-5 marca 2023 roku w hali sportowej Uniwersytetu w Tartu ("Tartu Ülikooli spordihoone"). W jego ramach odbyły się półfinały, mecz o 3. miejsce i finał. Po raz piąty zwycięzcą ligi bałtyckiej został klub , który w finale pokonał . Trzecie miejsce zajął zespół . MVP turnieju finałowego wybrany został Timo Lõhmus.
System rozgrywek.
Liga bałtycka w sezonie 2022/2023 składała się z fazy zasadniczej, ćwierćfinałów oraz turnieju finałowego.
W fazie zasadniczej 7 drużyn rozegrało ze sobą po cztery spotkania systemem kołowym (dwa mecze u siebie i dwa mecze na wyjeździe). Miejsce zajęte w fazie zasadniczej decydowało o rozstawieniu w dalszych fazach rozgrywek. Zwycięzca fazy zasadniczej automatycznie awansował do turnieju finałowego. Pozostałe drużyny grały w ćwierćfinałach.
Ćwierćfinałowe pary powstały według klucza: 2-7; 3-6; 4-5. W ramach pary odbywały się dwumecze. O awansie decydowała liczba zdobytych punktów meczowych. Za zwycięstwo 3:0 lub 3:1 drużyna otrzymywała 3 punkty, za zwycięstwo 3:2 – 2 punkty, za porażkę 2:3 – 1 punkt, natomiast za porażkę 1:3 lub 0:3 – 0 punktów. Jeżeli w ramach dwumeczu obie drużyny zdobyły taką samą liczbę punktów, rozgrywany był tzw. złoty set grany do 15 punktów z dwoma punktami przewagi jednej z drużyn. Gospodarzem pierwszego meczu w parze była drużyna, która w fazie zasadniczej zajęła niższe miejsce. Zwycięzcy w parach awansowali do turnieju finałowego.
W ramach turnieju finałowego rozegrane zostały półfinały, mecz o 3. miejsce oraz finał. Pary półfinałowe powstały na podstawie miejsc z fazy zasadniczej, tj. pierwszą parę utworzyły drużyna, która w fazie zasadniczej zajęła 1. miejsce oraz ta, która zajęła najniższe miejsce spośród drużyn uczestniczących w półfinałach, drugą parę – dwa pozostałe zespoły. O brązowy medal grali przegrani w parach półfinałowych, natomiast o mistrzowski tytuł – zwycięzcy w tych parach.
Drużyny uczestniczące.
W lidze bałtyckiej w sezonie 2022/2023 uczestniczyło 7 drużyn: 4 z Estonii (, , i ) oraz 3 z Łotwy (, i ).
 ostatni raz w lidze bałtyckiej występował w sezonie 2014/2015. W porównaniu do poprzedniego sezonu w rozgrywkach nie brały udziału litewski klub oraz łotewski .
Po zakończeniu sezonu 2021/2022 oraz utworzyły wspólny zespół .

</doc>
<doc id="5388600" url="https://pl.wikipedia.org/wiki?curid=5388600" title="Zator Energylandia">
Zator Energylandia



</doc>
<doc id="5388601" url="https://pl.wikipedia.org/wiki?curid=5388601" title="Biegi narciarskie na Mistrzostwach Świata w Narciarstwie Klasycznym 2003 – sztafeta mężczyzn">
Biegi narciarskie na Mistrzostwach Świata w Narciarstwie Klasycznym 2003 – sztafeta mężczyzn

Sztafeta mężczyzn na 4x10 km – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2003; zawody odbyły się 25 lutego 2003 roku. Tytuł sprzed dwóch lat obroniła reprezentacja Norwegii w składzie: Anders Aukland, Frode Estil, Tore Ruud Hofstad i Thomas Alsgaard. Drugie miejsce zajęli Niemcy: Jens Filbrich, Andreas Schlütter, René Sommerfeldt i Axel Teichmann, a brązowy medal zdobyli Szwedzi: Anders Södergren, Mathias Fredriksson, Per Elofsson oraz Jörgen Brink.

</doc>
<doc id="5388603" url="https://pl.wikipedia.org/wiki?curid=5388603" title="Flaga gminy Władysławów">
Flaga gminy Władysławów



</doc>
<doc id="5388605" url="https://pl.wikipedia.org/wiki?curid=5388605" title="Facundo Tello">
Facundo Tello

Facundo Tello (ur. 4 maja 1982 roku w Bahía Blanca) – argentyński sędzia piłkarski. Od 2019 roku sędzia międzynarodowy.
Tello znalazł się na liście sędziów Pucharu Narodów Arabskich 2021 oraz Mistrzostw Świata 2022.

</doc>
<doc id="5388608" url="https://pl.wikipedia.org/wiki?curid=5388608" title="Etloe">
Etloe

Etloe – osada w Anglii, w hrabstwie Gloucestershire, w dystrykcie Forest of Dean, w civil parish Awre. Leży 20 km od miasta Gloucester. Etloe jest wspomniana w Domesday Book (1086) jako "Ete(s)lau".

</doc>
<doc id="5388617" url="https://pl.wikipedia.org/wiki?curid=5388617" title="Władysław Szczurow">
Władysław Szczurow

Władysław Ołeksandrowycz Szczurow, (ur. 27 kwietnia 2001 w Ługańsku) – ukraiński siatkarz, grający na pozycji środkowego.
Wraz z Dmytrem Paszyckim prowadzi w rankingu blokujących po 22. kolejce PlusLigi (2022/2023).

</doc>
<doc id="5388621" url="https://pl.wikipedia.org/wiki?curid=5388621" title="Myto (Białoruś)">
Myto (Białoruś)

Myto (, "Myto"; , "Myto") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka, nad Dzitwą.
Historia.
Należało do Wielkiego Księstwa Litewskiego. W Rzeczypospolitej Obojga Narodów leżało w województwie wileńskim, w powiecie lidzkim. Miasteczko istniało już w 1415, gdy zatrzymał się tu Władysław Jagiełło. W 1662 z powodu zniszczenia Lidy odbył się tu sejmik.
Odpadło od Polski w wyniku III rozbioru. W XIX i w początkach XX w. miasteczko i folwark położone były w Rosji, w guberni wileńskiej, w powiecie lidzkim, w gminie Wawerka/Myto. Ówcześnie siedziba parafii prawosławnej oraz przeniesionego z Wawiórki zarządu gminy. Było własnością kolejno Paców, Rossudowskiego i Kondratjenki.
W dwudziestoleciu międzywojennym wieś i folwark leżące w Polsce, w województwie nowogródzkim, w powiecie lidzkim, do 14 lipca 1927 siedziba gminy Myto. Po przeniesieniu urzędu gminnego w gminie Wawiórka. W 1921 wieś liczyła 122 mieszkańców, zamieszkałych w 24 budynkach, w tym 62 Białorusinów i 60 Polaków. 62 mieszkańców było wyznania rzymskokatolickiego i 60 prawosławnego. Folwark liczył 15 mieszkańców, zamieszkałych w 2 budynkach, w tym 14 Polaków i 1 Białorusina. 14 mieszkańców było wyznania rzymskokatolickiego i 1 prawosławnego..
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5388641" url="https://pl.wikipedia.org/wiki?curid=5388641" title="Florilegium - Pieśni św. Franciszka">
Florilegium - Pieśni św. Franciszka



</doc>
<doc id="5388652" url="https://pl.wikipedia.org/wiki?curid=5388652" title="Prasocuris phellandrii">
Prasocuris phellandrii



</doc>
<doc id="5388671" url="https://pl.wikipedia.org/wiki?curid=5388671" title="Protathlima A’ Kategorias (2004/2005)">
Protathlima A’ Kategorias (2004/2005)

Protathlima A’ Kategorias 2004/2005 – była 66. edycją najwyższej klasy rozgrywkowej piłki nożnej na Cyprze. 
Brało w niej udział 14 drużyn, które w okresie od 18 września 2004 do 15 maja 2005 rozegrały 26 kolejki meczów. 
Obrońcą tytułu była drużyna APOEL.
Mistrzostwo po raz dwunasty w historii zdobyła drużyna Anorthosis Famagusta.
Format rozgrywek.
Drużyny grały ze sobą dwukrotnie, raz u siebie i raz na wyjeździe o tytuł oraz miejsca startowe w międzynarodowych rozgrywkach. Trzy ostatnie zespoły zostały zdegradowane. 
Dodatkowo jedna z ligowych drużyn zapewniła sobie prawo do udziału w Pucharze Intertoto UEFA. Wszystkie drużyny, które chciały wziąć udział w imprezie, zgłaszały swoje zainteresowanie przed zakończeniem mistrzostw. Którakolwiek z tych drużyn zajęła wyższe miejsce w tabeli, brała udział w Intertoto (o ile nie zapewniła sobie udziału w innych rozgrywkach UEFA).

</doc>
<doc id="5388672" url="https://pl.wikipedia.org/wiki?curid=5388672" title="Ołeh Szewczenko">
Ołeh Szewczenko

Ołeh Ołehowycz Szewczenko, (ur. 8 stycznia 1993 w Charkowie) – ukraiński siatkarz, reprezentant kraju, grający na pozycji przyjmującego.
Sukcesy klubowe.
Mistrzostwo Ukrainy:
Mistrzostwo Kazachstanu:
Klubowe Mistrzostwa Azji:
Superpuchar Ukrainy:
Puchar Ukrainy:
Sukcesy reprezentacyjne.
Liga Europejska:

</doc>
<doc id="5388675" url="https://pl.wikipedia.org/wiki?curid=5388675" title="Plitvička Jezera (Chorwacja)">
Plitvička Jezera (Chorwacja)



</doc>
<doc id="5388676" url="https://pl.wikipedia.org/wiki?curid=5388676" title="22 Dywizja Lotnictwa Bombowego">
22 Dywizja Lotnictwa Bombowego

22 Gwardyjska Donbaska Dywizja Lotnictwa Bombowego () – związek taktyczny Sił Zbrojnych Federacji Rosyjskiej.
Wchodziła w skład (1991) 46 Armii Lotniczej Dalekiego Zasięgu ze Smoleńska. W grudniu 1991 zreorganizowano Lotnictwo Dalekiego Zasięgu, rozwiązano armie lotnicze, a dywizja weszła w bezpośrednie podporządkowanie dowódcy lotnictwa.
Struktura organizacyjna.
W latach 1990–1991
W 2008

</doc>
<doc id="5388677" url="https://pl.wikipedia.org/wiki?curid=5388677" title="Ihor Kyriuchancew">
Ihor Kyriuchancew

Ihor Ołehowycz Kyriuchancew, ukr. Ігор Олегович Кирюханцев (ur. 29 stycznia 1996 w Makiejewce) – ukraiński piłkarz grający na pozycji obrońcy.
Kariera piłkarska.
Kariera klubowa.
Wychowanek Akademii Piłkarskiej Szachtara Donieck, barwy której bronił w juniorskich mistrzostwach Ukrainy (DJuFL). 18 lipca 2015 roku rozpoczął karierę piłkarską w drużynie młodzieżowej Szachtara Donieck U-21, a 31 maja 2017 debiutował w podstawowym składzie Szachtara. 28 czerwca 2017 został wypożyczony do FK Mariupol. 2 września 2021 ponownie został wypożyczony, tym razem do FK Ołeksandrija. W styczniu 2022 piłkarz wrócił do Szachtara, a 23 września 2022 przeszedł do Zorii Ługańsk.
Kariera reprezentacyjna.
W 2011 debiutował w juniorskiej reprezentacji Ukrainy U-17, a w 2013 w reprezentacji U-19. W latach 2016-2018 występował w młodzieżowej reprezentacji Ukrainy U-21.

</doc>
<doc id="5388680" url="https://pl.wikipedia.org/wiki?curid=5388680" title="326 Dywizja Lotnictwa Bombowego">
326 Dywizja Lotnictwa Bombowego

326 Tarnopolska Dywizja Lotnictwa Bombowego () – związek taktyczny Sił Zbrojnych Federacji Rosyjskiej.
Wchodziła w skład (1991) 46 Armii Lotniczej Dalekiego Zasięgu ze Smoleńska. W grudniu 1991 zreorganizowano Lotnictwo Dalekiego Zasięgu, rozwiązano armie lotnicze, a dywizja weszła w bezpośrednie podporządkowanie dowódcy lotnictwa.
Struktura organizacyjna.
W latach 1990–1991
W 2008

</doc>
<doc id="5388681" url="https://pl.wikipedia.org/wiki?curid=5388681" title="Mistrzostwa ASEAN 2022">
Mistrzostwa ASEAN 2022

AFF Mitschubisi Electric Cup 2022 to 14. edycja Mistrzostw ASEAN, które odbywają się w Malezji, Singapurze, Indonezji, Tajlandii, Mjanmie, Laosie, Filipinach, Wietnamie i Kambodży od 20 grudnia 2022 do 16 stycznia 2023 roku. W turnieju bierze udział 10 drużyn.
Gospodarz.
Turniej odbywa się we wszystkich państwach uczestniczących w turnieju, oprócz Brunei, gdyż w tym państwie żaden stadion nie spełnia wymagań. Reprezentacja ta rozgrywa swoje mecze w Malezji.
Eliminacje.
W ramach eliminacji rozegrano dwa spotkania pomiędzy najniżej rozstawionymi drużynami (Brunei i Timorem Wschodnim). Dwumecz wygrało Brunei, które awansowało do AFF Mitschubisi Electric Cup 2022/2023.
"Brunei wygrało w dwumeczu 6:3 i awansuje."
Składy drużyn.
"Osobny artykuł: AFF Mitschubisi Electric Cup 2022 (składy)"
Faza grupowa.
O końcowej kolejności drużyn w każdej grupie decydowała:
Legenda do tabelek:
Dwie pierwsze drużyny z każdej grupy awansują do dalszych gier.
Faza pucharowa.
Faza pucharowa (od półfinału) rozgrywana będzie systemem pucharowym. Półfinały i finał są grane w formie dwumeczu.
Półfinały (rewanże).
 "Wietnam wygrał w dwumeczu 2:0 i awansuje do finału." "Tajlandia wygrała w dwumeczu 3:1 i awansuje do finału."
Finał (rewanż).
MISTRZ ASEAN 2022
TAJLANDIASIÓDMY TYTUŁ
Strzelcy.
Bramki z serii rzutów karnych nie są wliczane do klasyfikacji ogólnej.
6 goli
5 goli
4 gole
3 gole
2 gole
1 gol
Gole samobójcze
Hat tricki.
Żaden z zawodników jeszcze nie strzelił hattricka.

</doc>
<doc id="5388682" url="https://pl.wikipedia.org/wiki?curid=5388682" title="Oshare kei">
Oshare kei

 – to radośniejsza odmiana visual kei, z nieco punkowym brzmieniem. Popularne zespoły z tego nurtu to m.in. An Cafe, Lolita23q, LM.C, Aicle czy Ayabie. Oshare kei z grubsza oznacza „świadomi mody”, a ich style są często bardzo „nowoczesne” i dobrze przemyślane, z uroczymi i kolorowymi detalami. Brzmienie zespołów jest zbliżone do punku z wesołymi tekstami i elementami rocka zawartymi w piosenkach.
Muzyka.
Oshare Kei składa się z muzyki, która jest pozytywna i optymistyczna. Chociaż Oshare Kei to przede wszystkim mieszanka muzyki hard rock i punk, wpływ na nią miał również jazz, techno i muzyka taneczna.
Historia.
Uważa się, że oshare kei wykształciło się z mroczniejszego, bardziej gotyckiego gatunku visual kei na początku tego millenium. Oczywiście, oba kierunki różnią kluczowe aspekty, z których jednym z najważniejszych jest wykorzystanie środków wizualnych wyróżniających zespół. Visual kei utwierdził się jako gatunek skupiający się zarówno na sztuce, jak i muzyce; członkowie zespołów ubierają się w wyszukane stroje (często oparte na stylu gothic lolita jako motywie przewodnim) i dają spektakularne koncerty. Wielu visualowych muzyków stara się osiągnąć androgyniczny wygląd, często nie tylko nosząc sukienki, ale także uderzający makijaż i wystylizowane fryzury. Jakieś dziesięć lat po tym, gdy narodził się ten kierunek, nowy, jeszcze bardziej wyrazisty styl wdarł się na japońską scenę muzyczną. Jeśli visual kei to mrok i gotyk, oshare kei to jasność i pozytywność. To zupełne przeciwieństwo tego cieszącego się powodzeniem stylu. Za jeden z pierwszych zespołów oshare kei uważa się, powstały w 2001 roku, baroque, ale, jak to bywa z każdym gatunkiem, na jego dzisiejszą różnorodność złożyło się wiele zespołów. Pionierzy tego kierunku, Kra, Charlotte czy An Cafe, prezentując klasyczny, uroczy styl, zdołali przybliżyć ten nowy obszar muzycznej działalności opinii publicznej.

</doc>
<doc id="5388684" url="https://pl.wikipedia.org/wiki?curid=5388684" title="Petyr Danczow">
Petyr Danczow

Petyr Iwanow Danczow (bułg. "Петър Иванов Данчов"; ur. 17 lutego 1857 w Sliwenie, zm. 21 lutego 1913 w Sofii) – bułgarski polityk i prawnik, minister sprawiedliwości (1901), minister handlu i rolnictwa (1901).
Życiorys.
W 1878 ukończył gimnazjum w czeskim Koniggratz. Odbył studia prawnicze na uniwersytecie Karola w Pradze, a następnie kontynuował studia na Uniwersytecie w Jenie. Studia ukończył obroną pracy doktorskiej. Po powrocie do Bułgarii w 1881 pracował jako adwokat w Sliwenie, a od 1882 jako sędzia w Sądzie Najwyższym Rumelii Wschodniej w Płowdiwie. Współpracował z czasopismami "Jużna Byłgarija" (Южна България) i "Iuridiczesko spisanie" (Юридическо списание).
W 1892 rozpoczął pracę na uniwersytecie sofijskim, gdzie prowadził wykłady z prawa rzymskiego. W latach 1897-1907 pełnił funkcję dziekana Wydziału Prawa stołecznej uczelni.
27 listopada 1900 otrzymał tekę ministra sprawiedliwości w rządzie Todora Iwanczowa, funkcję tę pełnił także w gabinecie Raczo Petrowa. W 1901 przez miesiąc pełnił funkcję ministra handlu i rolnictwa. W latach 1901-1913 pełnił funkcję prokuratora w Najwyższym Sądzie Kasacyjnym. W 1909 otrzymał tytuł doktora honoris causa Uniwersytetu w Genewie. Zmarł 21 lutego 1913 w Sofii.

</doc>
<doc id="5388686" url="https://pl.wikipedia.org/wiki?curid=5388686" title="Petyr Iwanow Danczow">
Petyr Iwanow Danczow



</doc>
<doc id="5388688" url="https://pl.wikipedia.org/wiki?curid=5388688" title="Charmaine Smith">
Charmaine Smith



</doc>
<doc id="5388691" url="https://pl.wikipedia.org/wiki?curid=5388691" title="Matsushima">
Matsushima

 – tu: ogólna nazwa grupy (archipelagu) ok. 250 wysp i wysepek pokrytych sosnami ("matsu" → sosny, "shima" → wyspy) w zatoce Matsushima ("Matsushima-wan") i częściowo poza nią, w prefekturze Miyagi, w Japonii. 
Od setek lat zatoka Matsushima jest uznawana za jeden z trzech najbardziej malowniczych widoków w Japonii ("Nihon-sankei"), obok Miyajimy i Ama-no-hashidate. 
Matsushima: miasto, zatoka, wyspy.
Miasto Matsushima ("Matsushima-shi"), położone pół godziny drogi od Sendai, leży nad zatoką o tej samej nazwie, usianej licznymi wysepkami archipelagu pokrytymi sosnowym lasem. Dobrym sposobem na podziwianie zatoki jest rejs statkiem wycieczkowym. Wiele firm oferuje rejsy okrężne rozpoczynające się i kończące w Matsushimie oraz rejsy łączące Matsushimę z pobliską Shiogamą.
Matsushima została dotknięta trzęsieniem ziemi i tsunami 11 marca 2011 r., ale uniknęła poważnych szkód właśnie dzięki swojemu położeniu w zatoce usianej wyspami. 
Wyspa Fukuura.
Wyspa Fukuura ("Fukuura-jima") jest jedną z niewielu wysp dostępnych dla turystów. Można się na nią dostać mostem o długości 252 m, pomalowanym na czerwono. Na wyspie nie ma wiele do zobaczenia oprócz roślin i widoków na zatokę. Jest to naturalny ogród botaniczny z siecią szlaków spacerowych.
Kanran-tei.
Kanran-tei to herbaciarnia pierwotnie zbudowana w Kioto ("Kyōto") przez Hideyoshiego Toyotomi (1536/1537–1598), który przekazał ją daimyō Masamune Date (1567–1636) za jego zasługi. Syn Date przeniósł ją w obecne miejsce umożliwiające podziwianie zatoki Matsushima. Kanran-tei oznacza „miejsce do oglądania zmarszczek na wodzie”, ze względu na piękny widok na wodę i okoliczne wyspy.
Herbaciarnia ma dwa pomieszczenia, każde ze złotymi, przesuwanymi panelami ("fusuma"). Służyły one jako ​​​​czasowe rezydencje wizytujących żon panów feudalnych, księżniczek i wysłanników sioguna. Za herbaciarnią znajduje się małe muzeum, w którym znajdują się: zbroje, broń, narzędzia i inne pamiątki z czasów feudalnych.

</doc>
<doc id="5388692" url="https://pl.wikipedia.org/wiki?curid=5388692" title="Chris Travis">
Chris Travis

Christopher Reginald Travis (ur. 2 grudnia 1993 w Memphis) – amerykański raper i producent muzyczny z Orange Mound, Memphis w stanie Tennessee. Karierę rozpoczął w 2012 roku jako artysta solowy, a później został członkiem Raider Klan; kolektywu założonego przez SpaceGhostPurrpa, który opuścił w 2013 roku. Od tego czasu założył własną niezależną wytwórnię Water Boyz Entertainment. Jest też byłym członkiem Seshollowaterboyz, kolektywu z innymi amerykańskimi raperami; Bones, Xavierem Wulfem i Eddym Bakerem.

</doc>
<doc id="5388694" url="https://pl.wikipedia.org/wiki?curid=5388694" title="Bitwa o Çanakkale">
Bitwa o Çanakkale



</doc>
<doc id="5388695" url="https://pl.wikipedia.org/wiki?curid=5388695" title="Kampania dardanelska">
Kampania dardanelska



</doc>
<doc id="5388696" url="https://pl.wikipedia.org/wiki?curid=5388696" title="Jan Rzewuski (podstoli wielki litewski)">
Jan Rzewuski (podstoli wielki litewski)



</doc>
<doc id="5388697" url="https://pl.wikipedia.org/wiki?curid=5388697" title="Christo Todorow">
Christo Todorow

Christo Todorow (bułg. "Христо Тодоров"; ur. 1860 w Szumenie, zm. 1927 tamże) – bułgarski polityk i prawnik, minister edukacji (1902), minister sprawiedliwości (1902-1903), minister handlu, przemysłu i pracy (1912-1913), deputowany do Zgromadzenia Narodowego IX (1896-1898), XV (1911-1913) i XVIII (1919-1920) kadencji.
Życiorys.
Ukończył amerykańską szkołę Robert College w Stambule. Po powrocie do kraju uczył języka francuskiego w Szumenie. W latach 1884-1886 studiował prawo w Genewie i w Paryżu. Po powrocie do kraju pracował w sądzie w Szumenie, początkowo jako sędzia, a następnie prokurator. W latach 1894-1899 pełnił funkcję burmistrza Szumenu.
Od 1896 deputowany do parlamentu. W 1902 objął stanowisko ministra edukacji, a następnie sprawiedliwości w rządzie Stojana Danewa. Ponownie w składzie rządu bułgarskiego znalazł się w 1912 jako minister handlu przemysłu i pracy w gabinecie Iwana Geszowa. W 1923 uwięziony w czasie rządów Aleksandra Stambolijskiego. Opuścił więzienie po przewrocie 9 czerwca 1923. Zmarł w Szumenie.

</doc>
<doc id="5388702" url="https://pl.wikipedia.org/wiki?curid=5388702" title="61 Armia Lotnictwa Transportowego">
61 Armia Lotnictwa Transportowego

61 Armia Lotnictwa Transportowego – lotniczy związek operacyjny Sił Zbrojnych Federacji Rosyjskiej.
Formowanie i zmiany organizacyjne.
Procesem rozbudowy potencjału sowieckich wojsk powietrznodesantowych spowodował, że na bazie 3 Armii Lotniczej sformowano 61 Armię Lotnictwa Transportowego. Podporządkowano jej początkowo samodzielne eskadry, a potem pułki lotnictwa transportowego. Od 1955 została podporządkowana dowództwu SP, a następnie wyznaczona do odwodu strategicznego.
W 1991 na swoim wyposażeniu posiadała około 200 samolotów AN-12, 55 samolotów AN-22, 340 samolotów IŁ-76 oraz 5 samolotów AN-124. Taka liczba samolotów umożliwiała armii jednorazowy przerzut 3-4 dywizji wojsk powietrznodesantowych w dwóch rzutach.
&lt;br&gt;Po rozpadzie ZSRR elementy struktury armii wycofywano do Rosji jednocześnie reorganizując je. W latach 1992–1996 zredukowano jej potencjał o około 30%, zdolności do przerzutu wojsk oparto na platformach IŁ-76 i AN-124, a z eksploatacji wycofano część AN-12, AN-24 oraz AN-26.
&lt;br&gt;W 1992 roku 117 Białoruski pułk lotnictwa WRE przebazowano do Orenburga i przeformowano go na pułk transportowy. W składzie armii pozostawiono 610 Centrum Szkolenia i dwie dywizje lotnicze. Około 60% samolotów rozmieszczono w rejonie Moskwy.
&lt;br&gt;W wyniku połączenia sił powietrznych i wojsk obrony powietrznej z dniem 1 marca 1998 roku 61 Armia Lotnictwa Transportowego w ramach nowego rodzaju sił zbrojnych osiągnęła gotowość operacyjną.
&lt;br&gt;W latach 2004–2005, w składzie armii pozostawały dwie dywizje z dziewięcioma pułkami lotnictwa transportowego oraz cztery samodzielne pułki lotnictwa transportowego. Armia na wyposażeniu posiadała 318 samolotów transportowych. 
&lt;br&gt;W 2006 wyłączono ze składu armii 8 Dywizję Lotnictwa Transportowego Specjalnego Przeznaczenia. Do 2008 w parku lotniczym 61 ALTr znajdowały się łącznie 293 platformy, w tym: 201 samolotów IŁ-76M/MD/ MF, 50 samolotów AN-12, 12 samolotów AN-124, 21 samoloty AN-22.
&lt;br&gt; Efektem końcowym reorganizacji przeprowadzonej w latach 1991–2008 to utrata około 60-70% potencjału i obniżenie zdolności przerzutu elementów wojsk do jednej dywizji powietrznodesantowej w dwóch wylotach.
Struktura organizacyjna.
W 1991
W 1996
W 2007

</doc>
<doc id="5388705" url="https://pl.wikipedia.org/wiki?curid=5388705" title="8 Dywizja Lotnictwa Transportowego">
8 Dywizja Lotnictwa Transportowego

8 Dywizja Lotnictwa Transportowego Specjalnego Przeznaczenia – lotniczy związek taktyczny Sił Zbrojnych Federacji Rosyjskiej.
Struktura organizacyjna.
W 1991
Do 1996 w skład dywizji dołączony został kolejny pułk lotnictwa transportowego.

</doc>
<doc id="5388708" url="https://pl.wikipedia.org/wiki?curid=5388708" title="Remembrance poppy">
Remembrance poppy

Remembrance poppy – sztuczny kwiat maku w formie przypominającej kotylion noszony głównie w krajach anglosaskich dla upamiętnienia żołnierzy poległych w wojnach. Są wytwarzane i dystrybuowane przez stowarzyszenia weteranów, które rozdają je w zamian za datki na rzecz wsparcia finansowego, społecznego i emocjonalnego dla weteranów sił zbrojnych.
Zaprojektowane na bazie inspiracji poematem wojennym "In Flanders Fields" i promowane przez Moinę Michael, po raz pierwszy symbole czerwonego maku zostały użyte pod koniec I wojny światowej dla upamiętnienia ofiar w szeregach armii Imperium Brytyjskiego i Stanów Zjednoczonych. Niedługo później Madame Guérin ustanowiła pierwsze „Poppy Days”, aby zbierać fundusze dla weteranów oraz wdów i sierot po nich, a także na rzecz obligacji wojennych i organizacji humanitarnych, takich jak Czerwony Krzyż.
"Remembrance poppies" są najczęściej noszone w krajach Brytyjskiej Wspólnoty Narodów, gdzie zostały zarejestrowane jako znak towarowy przez stowarzyszenia weteranów. Kwiaty te są często noszone na ubraniach cywilnych i mundurach wojskowych w tygodniach poprzedzających Dzień Pamięci, a wieńce złożone z czerwonych maków są składane tego dnia pod pomnikami wojennymi. W Australii i Nowej Zelandii "remembrance poppies" są najczęściej noszone w Anzac Day.
Od 2014 roku symbol czerwonego maku jest promowany także na Ukrainie jako symbol pamięci o ofiarach Hołodomoru i Ukraińców poległych w szeregach różnych armii w czasie II wojny światowej, a także uczestnikach współczesnej wojny w Donbasie.

</doc>
<doc id="5388709" url="https://pl.wikipedia.org/wiki?curid=5388709" title="Angura kei">
Angura kei

 – to mroczna japońska estetyka i moda, często kojarzona z ruchem artystycznym Ero-guro oraz Visual kei. Termin ten wywodzi się z japońskiej wymowy słowa „underground”, co odnosi się do jego korzeni w teatrze podziemnym. Styl ten skupia się na strojach inspirowanych tradycyjnymi japońskim ubiorem.
Nazwa.
Nazwa "Angura kei" wywodzi się z japońskiej wymowy słowa „underground”, co odnosi się do jej korzeni w undergroundowym teatrze.
Historia.
Angura kei wywodzi się z podziemnego ruchu o tej samej nazwie, który pojawił się w latach 60. i 70. XX wieku w japońskim teatrze. Sztuki były bardzo eksperymentalne, koncentrowały się na groteskowych i przerysowanych przedstawieniach „normalnego życia” w Japonii podczas długich okresów wojennych, adaptacje powieści Ero-guro i mang były również bardzo powszechne. Aktorzy sceniczni nosili makijaż shironuri, szkolne mundurki i tradycyjne elementy kimona, które do dziś są podstawą stylu.
Wpływy.
Styl Angura kei to idealne połączenie elegancji, wyrafinowania, ekscentryczności i mroku jednocześnie, co sprawia, że jest bardzo wyjątkowy. To prawdopodobnie jedna z najbardziej charakterystycznych stylizacji modowych spośród wszystkich japońskich stylów ulicznych i subkultur. Nie jest konieczne noszenie pełnych kompletów kimon, mogą to być po prostu dodane elementy do innych części garderoby visual kei. W rzeczywistości jest często kojarzony lub nawet mylony z innym podstylem Visual kei, jakim jest Eroguro kei, którego głównym celem są elementy erotyczne, a to ze względu na ciemne schematy kolorów i motywy, które są w większości czarne, ale różne style i palety kolorów pojawiały się przez lata. Niektóre japońskie zespoły stosujące ten styl, szczególnie te pionierskie, nosiły biały makijaż lub makijaż inspirowany kabuki i przedstawiały stylizacje z epoki Shōwa (1926-1989).
Muzyka.
Angura kei jest starszą odmianą sceny, odrębną od Visual kei, ale posiadającą wspólne wpływy, znaczące podobieństwa i wspólną bazę fanów. Angura kei skupia się bardziej na tradycyjnych japońskich strojach i modzie z epoki Shōwa. Kolory są głównie czarne, ale mogą też zawierać odcienie klejnotów i kolory pastelowe. Włosy i makijaż są podobne do klasycznych stylów Visual kei, z tapirowanymi i farbowanymi włosami w kolorze niebieskim lub czerwonym. Kolce i łańcuchy to popularne akcesoria, jak i tradycyjne japońskie elementy i kwiaty we włosach. Dobrym przykładem jest zespół Kagrra.

</doc>
<doc id="5388711" url="https://pl.wikipedia.org/wiki?curid=5388711" title="18 Dywizja Lotnictwa Transportowego">
18 Dywizja Lotnictwa Transportowego

18 Gwardyjska Taganrodzka Dywizja Lotnictwa Transportowego – lotniczy związek taktyczny Sił Zbrojnych Federacji Rosyjskiej.
Struktura organizacyjna.
W 1991

</doc>
<doc id="5388713" url="https://pl.wikipedia.org/wiki?curid=5388713" title="Rubén Avilés">
Rubén Avilés

Rubén Avilés (Sewilla, 21 czerwca 1999) jest twórcą treści na TikToku, znanym ze swoich filmów w obronie praw osób LGBT.
Biografia.
Rubén urodził się w Sewilli w 1999 r. Studiował reklamę i public relations na Uniwersytecie w Sewilli, który ukończył w 2022, a poprzez swoją działalność LGBT współpracował z Czerwonym Krzyżem. W 2022 roku Rubén brał udział w działaniach Miesiąca Różnorodności Seksualnej organizowanych przez Radę Miasta Sewilli. W tym samym roku został nominowany do nagrody TikTok 2022 w kategorii Różnorodność. W 2022 roku udzielił wywiadu w Dulces y Saladas.
Jest twórcą Las Voces de Ellas, programu, w którym przeprowadza wywiady z kobietami, aby opowiedzieć ich historię. Przeprowadzał wywiady z takimi kobietami jak czy .

</doc>
<doc id="5388714" url="https://pl.wikipedia.org/wiki?curid=5388714" title="Joseph Ladapo">
Joseph Ladapo

Joseph Ladapo – amerykański lekarz pochodzenia nigeryjskiego, specjalizujący się w badaniach klinicznych i chorobach układu krążenia. Generalny chirurg stanu Floryda i sekretarz Departamentu Zdrowia Florydy, ustanowiony przez gubernatora Rona DeSantisa.
Urodził się w Nigerii i w wieku 5 lat wraz z rodziną emigrował do Stanów Zjednoczonych, ponieważ jego ojciec, mikrobiolog, przyjechał do kraju, aby kontynuować naukę. Podczas pobytu na "Wake Forest University" był dziesięcioboistą w uniwersyteckiej drużynie lekkoatletycznej, pełniąc funkcję kapitana drużyny. Uzyskał tytuły doktora medycyny i doktora polityki zdrowotnej na Uniwersytecie Harvarda.
W 2021 roku otrzymał stanowisko profesora na University of Florida (UF) College of Medicine. Przed dołączeniem do UF pracował jako profesor nadzwyczajny w "David Geffen School of Medicine" na Uniwersytecie Kalifornijskim w Los Angeles (UCLA), opiekując się hospitalizowanymi pacjentami. Pracował też jako profesor na Wydziale Medycyny Uniwersytetu Nowojorskiego.
Ukończył szkolenie kliniczne z chorób wewnętrznych na "Beth Israel Deaconess Medical Center". Był stałym felietonistą "Harvard Focus" i został odznaczony nagrodą Daniela Forda.
Podczas pandemii COVID-19 Ladapo promował alternatywne metody leczenia, sprzeciwiał się nakazom szczepień i masek oraz kwestionował bezpieczeństwo szczepionek przeciwko COVID-19. W marcu 2022 roku zalecił, aby zdrowych dzieci na Florydzie nie szczepić przeciwko COVID-19; w ten sposób Floryda stała się pierwszym stanem, który sprzeciwił się wytycznym CDC, zaprzeczając profesjonalnym organizacjom medycznym.
Jest żonaty i ma trójkę dzieci.

</doc>
<doc id="5388715" url="https://pl.wikipedia.org/wiki?curid=5388715" title="Charmaine Smith (bowls)">
Charmaine Smith (bowls)

Charmaine Smith – australijska paraolimpijka w dyscyplinie bowls. Dwukrotna medalistka.
Na igrzyskach paraolimpijskich w Toronto w 1976 roku brała udział w dwóch imprezach. W singlach zdobyła srebro przegrywając w finale z Brytyjką K. Bonnet. W parach zdobyła wówczas złoty medal razem z Adele Jackson.

</doc>
<doc id="5388718" url="https://pl.wikipedia.org/wiki?curid=5388718" title="6 Dywizja Lotnictwa Transportowego">
6 Dywizja Lotnictwa Transportowego

6 Gwardyjska Zaporoska Dywizja Lotnictwa Transportowego – lotniczy związek taktyczny Sił Zbrojnych Federacji Rosyjskiej.
Struktura organizacyjna.
W 1991

</doc>
<doc id="5388719" url="https://pl.wikipedia.org/wiki?curid=5388719" title="Państwo brandenburskie w XII i XIII wieku">
Państwo brandenburskie w XII i XIII wieku



</doc>
<doc id="5388720" url="https://pl.wikipedia.org/wiki?curid=5388720" title="7 Dywizja Lotnictwa Transportowego">
7 Dywizja Lotnictwa Transportowego

7 Dywizja Lotnictwa Transportowego – lotniczy związek taktyczny Sił Zbrojnych Federacji Rosyjskiej.
Struktura organizacyjna.
W 1991

</doc>
<doc id="5388722" url="https://pl.wikipedia.org/wiki?curid=5388722" title="3 Dywizja Lotnictwa Transportowego">
3 Dywizja Lotnictwa Transportowego

3 Dywizja Lotnictwa Transportowego – lotniczy związek taktyczny Sił Zbrojnych Federacji Rosyjskiej.
Struktura organizacyjna.
W 1991

</doc>
<doc id="5388724" url="https://pl.wikipedia.org/wiki?curid=5388724" title="Milówka - Zabawa">
Milówka - Zabawa



</doc>
<doc id="5388725" url="https://pl.wikipedia.org/wiki?curid=5388725" title="12 Dywizja Lotnictwa Transportowego">
12 Dywizja Lotnictwa Transportowego

12 Mgińska Dywizja Lotnictwa Transportowego – lotniczy związek taktyczny Sił Zbrojnych Federacji Rosyjskiej.
Struktura organizacyjna.
W 1991
W 1996 i 2007

</doc>
<doc id="5388726" url="https://pl.wikipedia.org/wiki?curid=5388726" title="Xavier Wulf">
Xavier Wulf

Xavier Beard (ur. 24 października 1992 w Memphis) znany szerzej pod pseudonimem Xavier Wulf lub Ethelwulf oraz The Local Men – amerykański raper i producent muzyczny. Jego singel z 2014 roku "Psycho Pass" pokrył się złotą płytą"." Pojawił się gościnnie na mixtapie Lil Peepa, Hellboy. Krążek osiągnął 52 miejsce na liście Billboard 200. Wulf współpracował też z takimi artystami jak Smokepurpp oraz Skepta. Xavier Wulf jest uważany za legendę podziemnej sceny w Stanach Zjednoczonych.
Kariera.
Beard urodził się w 1992 roku w Memphis w stanie Tennessee. Zaczął rapować jako nastolatek. Po rzuceniu szkoły i odbyciu kary więzienia za posiadanie marihuany, Beard wydał swoje pierwsze nagrania pod pseudonimem Ethelwulf. Następnie dołączył do kolektywu Raider Klan. W 2012 roku pod pseudonimem Ethelwulf ukazał się jego debiutancki mixtape "The Wolf Gang's Rodolphe""." W 2013 roku wystąpił z Raider Klan w programie Boiler Room.
Wiosną 2013 roku opuścił Raider Klan i przyjął pseudonim Xavier Wulf. W latach 2013-2015 przeniósł się do Los Angeles w Kalifornii i wydał swoje pierwsze dwa albumy studyjne "Blood Shore Season 1" i "Blood Shore Season 2" pod szyldem wytwórni The Hollow Squad. W lutym 2015 roku ukazał się kolejny album "Tundra Boy Season One." W 2016 roku pod pseudonimem "The Local Men" Beard wydał album o tej samej nazwie.
Od 2014 roku Wulf jest członkiem kolektywu Seshollowaterboyz z byłymi członkami Raider Klanu, Chrisem Travisem i Eddym Bakerem, oraz z raperem Bonesem. 
W 2016 roku dał swój pierwszy koncert za granicą w Toronto w Kanadzie. W 2017 roku Wulf występował wraz ze swoją formacją Seshollowaterboyz na największym festiwalu hip-hopowym "Rolling Loud". W 2018 roku wystąpił z Bonesem w Moskwie na festiwalu Booking Machine. W tym samym roku odbyła się też trasa "American Wasteland Tour". W 2019 roku Wulf odbył europejską trasę koncertową, grał m.i.n w Niemczech oraz Węgrzech.
Na początku 2020 roku nagrał piosenkę "Don't Touch the Remote" z producentem Marcelo dla kanału telewizyjnego Adult Swim. W marcu i kwietniu 2020 roku pojawił się na "Headline Inaugural Vengeance Tour" w Stanach Zjednoczonych z raperem Attilą"." 
Styl muzyczny.
Styl muzyczny Wulfa można przypisać do podgatunków hip-hopu, Down South i Memphis Rap. Muzycznie Wulf inspirował się artystami z miasta Memphis, takimi jak B. Three Six Mafia oraz 8Ball i MJG.

</doc>
<doc id="5388730" url="https://pl.wikipedia.org/wiki?curid=5388730" title="Paltoga">
Paltoga



</doc>
<doc id="5388733" url="https://pl.wikipedia.org/wiki?curid=5388733" title="Vincenzo Cantiello">
Vincenzo Cantiello

Vincenzo Cantiello (ur. 25 sierpnia 2000 w Sant’Arpino) – włoski piosenkarz i autor tekstów. Zwycięzca 12. Konkursu Piosenki Eurowizji dla Dzieci.
Kariera.
W 2014 wziął udział we włoskim talent-show Ti lascio una canzone dla dzieci w wieku od 7 do 15 lat. 5 września 2014 został wybrany wewnętrznie do reprezentowania Włoch w 12. Konkursie Piosenki Eurowizji dla Dzieci. 15 listopada wygrał z utworem „Tu primo grande amore” w finale konkursu, zdobywając łącznie 159 punktów, w tym 100 pkt od widzów (4. miejsce) i 143 pkt od jury (1. miejsce).
15 grudnia 2016 we współpracy z zespołem One Universe wydał album zatytułowany Never Too Much.
W 2021 wziął udział w czwartej edycji włoskiego programu All Together Now - La musica è cambiata, gdzie zajął drugie miejsce. 20 grudnia 2021 wydał singel „Tempesta”.
W 2022 wystąpił podczas występu interwałowego w jubileuszowym 20. Konkursie Piosenki Eurowizji dla Dzieci w Erywaniu, oraz był sekretarzem włoskiego jury. 

</doc>
<doc id="5388734" url="https://pl.wikipedia.org/wiki?curid=5388734" title="Osiedle Posłów i Senatorów PPS">
Osiedle Posłów i Senatorów PPS



</doc>
<doc id="5388737" url="https://pl.wikipedia.org/wiki?curid=5388737" title="Bryoscyphus marchantiae">
Bryoscyphus marchantiae

Bryoscyphus marchantiae (Fr.) Spooner – gatunek grzybów z rodziny tocznikowatych ("Helotiaceae").
Systematyka i nazewnictwo.
Pozycja w klasyfikacji według Index Fungorum: "Bryoscyphus, Helotiaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten opisał w roku 1849 Elias Fries nadając mu nazwę "Helotium marchantiae". Obecną, uznaną przez Index Fungorum nazwę nadał mu w 1984 r. Brian Martin Spooner.
Synonimy:
Znane jest występowanie "Bryoscyphus marchantiae" tylko w niektórych krajach Europy. W Polsce podano jego stanowiska w 1992 i 1997 roku na plesze wątrobowca z rodzaju porostnica ("Marchantia").

</doc>
<doc id="5388738" url="https://pl.wikipedia.org/wiki?curid=5388738" title="Peziza marchantiae">
Peziza marchantiae



</doc>
<doc id="5388739" url="https://pl.wikipedia.org/wiki?curid=5388739" title="Stanisław Małachowski (1659–1699)">
Stanisław Małachowski (1659–1699)



</doc>
<doc id="5388743" url="https://pl.wikipedia.org/wiki?curid=5388743" title="Shironuri">
Shironuri

 – to japońska forma makijażu oparta na tradycyjnym białym malowaniu twarzy gejsz i aktorów teatralnych. Shironuri, spopularyzowany przez japońską artystkę Minori, stał się stylem makijażu używanym w japońskiej modzie ulicznej.
Nazwa.
"Shironuri" w dosłownym tłumaczeniu oznacza „pomalowany na biało”. Dlatego też nazwa ta bezpośrednio opisuje kluczowy punkt stylu, czyli białą farbę na twarzy.
Historia.
Shironuri to biały makijaż używany przez gejsze. Pochodzi z epoki Heian (794-1185), kiedy to w pałacach cesarskich malowano twarze na biało na audiencje, które odbywały się w bardzo skąpo oświetlonych pomieszczeniach. Inne źródła podają, że sposób, w jaki gejsze bielą twarz, zaczerpnięty został od nielegalnych, japońskich prostytutek, którymi były najczęściej biedne kobiety. Zakrywały one brud i blizny grubą warstwą białego pudru.
Pod wpływem ery Shōwa (1926-1989), w której nastąpił wzrost ultranacjonalizmu, osoby noszące Shironuri ubierały się w Gakuran i Sērā-fuku (popularne męskie i żeńskie japońskie mundurki szkolne) lub w mundury wojskowe nierzadko niosąc również japońskie flagi wojenne, a ich twarze były pomalowane na biało, przy użyciu białego makijażu z pudru ryżowego, tradycyjnie noszonego przez gejsze.
Obecnie oryginalny styl nacjonalistycznego shironuri nadal istnieje i jest noszony, ale polityczne skojarzenia stały się mniej przywiązane do tego stylu.

</doc>
<doc id="5388745" url="https://pl.wikipedia.org/wiki?curid=5388745" title="Janelle Lindsay">
Janelle Lindsay

Janelle Mary Lindsay, OAM (ur. 12 grudnia 1976 w Bathurst) – australijska paraolimpijka tandemowa pilotka kolarska. Pilotowała Lindy Hou podczas igrzysk w Atenach w 2004 roku. Na igrzyskach zdobyła złoty medal w tandemie sprintowym kobiet B1–3 oraz brązowy medal w indywidualnej jeździe na czas kobiet na dystansie 1 km.

</doc>
<doc id="5388746" url="https://pl.wikipedia.org/wiki?curid=5388746" title="Bechir Bouazzat">
Bechir Bouazzat



</doc>
<doc id="5388747" url="https://pl.wikipedia.org/wiki?curid=5388747" title="KirbLaGoop">
KirbLaGoop

Ryan Kriby, znany zawodowo jako KirbLaGoop – amerykański raper pochodzący z Sarasoty w stanie Floryda. Kriby zaczynał karierę jako DJ Kirby, tworząc gatunek chopped &amp; screwed oraz rapował w grupie Big Dipper Clique. Jako KirbLaGoop zaczął rapować od 2012 roku. Jest nazywanym jednym z pionierów SoundCloud rapu. Współpracował z takimi artystami jak Lil Peep, Lil Tracy czy polski raper Mlodyskiny. Pojawił się gościnnie na mixtapie Lil Peepa Hellboy. Krążek osiągnął 52 miejsce na liście Billboard 200. 
Styl muzyczny.
KirbLaGoop tworzy inspirowaną Cloud-Rapem muzykę trap i często współpracuje z artystami Metro Zu, RubenSlikkiem, oraz M.I.L.F. Lil B jest jego największą inspiracją.

</doc>
<doc id="5388751" url="https://pl.wikipedia.org/wiki?curid=5388751" title="Zentralfriedhof">
Zentralfriedhof



</doc>
<doc id="5388755" url="https://pl.wikipedia.org/wiki?curid=5388755" title="Park Narodowy Tunari">
Park Narodowy Tunari

Park Narodowy Tunari (hiszp. "Parque nacional Tunari") – park narodowy w Boliwii położony w departamencie Cochabamba, w prowincjach Ayopaya, Cercado, Quiilacolio, Chapare i Tapacarí. Został utworzony 28 czerwca 1979 roku i zajmuje obszar 3000 km². Na wschód od niego znajduje się Park Narodowy Carrasco, a na północ Park Narodowy Isiboro Sécure. W 2008 roku południowa część parku została zakwalifikowana przez BirdLife International jako ostoja ptaków IBA.
Opis.
Park znajduje się na wschodnich zboczach Andów, w dorzeczu Amazonki, na wysokościach od 2200 do 5060 m n.p.m. Obejmuje większą część pasma górskiego Tunari (Cochabamba) ze szczytami Pirthuata (5060 m) i Tunari (5023 m).
Klimat umiarkowany. W dolinach i na niżej położonych zboczach gór średnia roczna temperatura wynosi +12 °C, a roczne opady poniżej 600 mm. Wyżej klimat jest chłodny i wilgotny, ze średnią temperaturą +6,5 °C i średnią roczną ilością opadów wynoszącą 1200 mm.
Flora.
W dolinach i na niżej położonych zboczach gór rosną głównie schinus peruwiański, "Fagara coco", jadłoszyn baziowaty, "Kageneckia lanceolata", "Dodonaea viscosa", "Acacia macracantha", "Alnus acuminata", "Buddleja hypoleuca" i "Baccharis dracunculifolia".
Wysoko na zboczach występują przeważnie łąki oraz fragmentarycznie drzewa i krzewy. Rosną tu m.in.: "Buddleja coriacea" oraz narażony na wyginięcie (VU) "Polylepis besseri", którego podgatunek "subtusalbida" występuje wyłącznie w paśmie górskim Tunari.
Fauna.
W parku żyje 30 gatunków ssaków, 163 gatunki ptaków, dwa gatunki gadów i dwa gatunki płazów.
Ze ssaków występują tu m.in.: zagrożony wyginięciem (EN) ocelot andyjski, narażony na wyginięcie (VU) andoniedźwiedź okularowy, a także ocelot pampasowy, puma płowa, nibylis andyjski, włosopuklerznik andyjski, wikunia andyjska.
Ptaki to m.in.: narażone na wyginięcie (VU) kondor wielki i flaming andyjski, a także flaming krótkodzioby, nandu plamiste, łyska wielka, łyska rogata, cierniogonek rdzawy, szafranka żółtogłowa, andomodraszek białobrewy, prostodziobek wielki, haczykodziobek szarobrzuchy. W lasach "Polylepis besseri" żyją ptaki endemiczne dla Boliwii: górzak klinosterny, iskrzyk czarnogłowy, koszykarz boliwijski i rudoliczka rdzawobrzucha.
Z płazów występuje w parku m.in.: narażony na wyginięcie (VU) "Telmatobius marmoratus".

</doc>
<doc id="5388756" url="https://pl.wikipedia.org/wiki?curid=5388756" title="Sąd Okręgowy w Przemyślu">
Sąd Okręgowy w Przemyślu

Sąd Okręgowy w Przemyślu – organ wymiaru sprawiedliwości z siedzibą przy ul. Konarskiego 6 w Przemyślu. Przynależy do jurysdykcji Sądu Apelacyjnego w Rzeszowie.
Status prawny.
Sąd okręgowy jest państwową jednostką organizacyjną nieposiadającą osobowości prawnej. W polskim wymiarze sprawiedliwości jest zasadą, że w pierwszej instancji orzeka sąd rejonowy, natomiast sąd okręgowy orzeka jako sąd pierwszej instancji tylko w sprawach o zbrodnie i niektóre występki. Na wniosek sądu rejonowego sąd apelacyjny może przekazać sądowi okręgowemu do rozpoznania w I instancji sprawę o każde przestępstwo ze względu na szczególną wagę lub zawiłość tej sprawy.
Sąd Okręgowy stanowi element władzy sądowniczej sprawującej wymiar sprawiedliwości na podstawie Konstytucji RP. Sposób organizacji Sądu reguluje ustawa o ustroju sądów powszechnych, a także akty wykonawcze. 
Struktury organizacyjne.
Sądy okręgowe funkcjonują w strukturach sądów powszechnych, które rozstrzygają wszelkie sprawy z zakresu prawa karnego, cywilnego, rodzinnego i opiekuńczego oraz prawa pracy i ubezpieczeń społecznych, które nie są zastrzeżone dla innych sądów.
W Sądzie Okręgowym w Przemyślu utworzono następujące wydziały:
Historia.
29 września 1855 roku rozporządzeniem władz austriackich rozpoczął działalność C.K. Sąd Obwodowy w Przemyślu. Sądowi Obwodowemu podlegały sądy okręgowe w: Przemyślu, Baligrodzie, Birczy, Brzozowie, Bukowsku, Dobromilu, Dubiecku, Dukli, Jarosławiu, Jaworowie, Krakowcu, Krośnie, Lesku, Lutowiskach, Mościskach, Niżankowicach, Przemyślu, Radymnie, Rymanowie, Sanoku, Sieniawie, Ustrzykach Dolnych, Sadowej Wiszni i Nowym Żmigrodzie.
W 1868 roku sądy obwodowe zostały przemianowane na powiatowe. W 1887 roku został utworzony Sąd Obwodowy w Sanoku, do którego wyłączono sądy powiatowe w: Sanoku, Baligrodzie, Birczy, Brzozowie, Bukowsku, Lesku, Lutowiskach, Rymanowie, Ustrzykach Dolnych. W 1888 roku utworzono Sąd Obwodowy w Jaśle, do którego wyłączono sądy powiatowe w: Dukli, Krośnie, Nowym Żmigrodzie.
W 1919 roku C.K. Sąd Obwodowy w Przemyślu został przekształcony w Sąd Okręgowy, któremu podlegały sądy powiatowe w Dobromilu, Dubiecku, Jarosławiu, Jaworowie, Krakowcu, Mościskach, Niżankowicach, Pruchniku, Przemyślu, Radymnie, Sądowej Wiszni i Sieniawie. Sąd Okręgowy w Przemyślu przynależał do jurysdykcji Sadu Apelacyjnego we Lwowie.
5 września 1944 roku przywrócono w Przemyślu działanie sądownictwa. Sądowi okręgowemu podlegały sądy grodzkie w : Przemyślu, Jarosławiu, Dubiecku, Pruchniku, Sieniawie, Radymnie i Birczy. W 1950 roku sądy grodzkie w miastach powiatowych przemianowano na powiatowe. 1 stycznia 1951 roku w Rzeszowie powołano Sąd Wojewódzki, a w Przemyślu w miejsce sądu okręgowego powołano Wydział Zamiejscowy Sądu Wojewódzkiego w Rzeszowie.
W wyniku reformy administracyjnej i utworzenia województwa przemyskiego, 1 czerwca 1975 roku na mocy rozporządzenia Ministra Sprawiedliwości utworzono Sąd Wojewódzki w Przemyślu. W wyniku kolejnej reformy administracyjnej i utworzenia województwa podkarpackiego 1 stycznia 1999 roku zmieniono nazwę sądu na Sąd Okręgowy w Przemyślu. 1 czerwca 2000 roku okręg przemyski włączono do rzeszowskiego, a sąd przemianowano na Ośrodek Zamiejscowy Sądu Okręgowego w Rzeszowie, a 1 lipca 2001 roku na Ośrodek Zamiejscowy Sądu Okręgowego w Krośnie.
26 kwietnia 2005 roku sędzia Marek Byliński został mianowany pełnomocnikiem Ministra Sprawiedliwości w sprawie zorganizowania sądu okręgowego. 1 maja 2005 roku ponownie utworzono Sąd Okręgowy w Przemyślu. W skład okręgu przemyskiego weszły sądy rejonowe w Przemyślu, Jarosławiu, Przeworsku i Lubaczowie. 1 stycznia 2013 roku sądy rejonowe w Przeworsku i Lubaczowie zostały zniesione, a wydziały zamiejscowe przyłączone do sądu rejonowego w Jarosławiu. 1 stycznia 2015 roku odtworzono sąd rejonowy w Przeworsku, a 1 lipca 2015 roku odtworzono sąd rejonowy w Lubaczowie. 1 grudnia 2018 roku w sądzie okręgowym zniesiono Wydział IV Penitencjarny i Nadzoru nad Wykonywaniem Orzeczeń Karnych.

</doc>
<doc id="5388758" url="https://pl.wikipedia.org/wiki?curid=5388758" title="Pan od muzyki (album Bartka Królika)">
Pan od muzyki (album Bartka Królika)

Pan od muzyki – debiutancki album studyjny Bartka Królika. Wydawnictwo ukazało się 28 lutego 2020 roku nakładem wytwórni BMR Bear Music Records.
Album zadebiutował na 25. miejscu polskiej listy sprzedaży - OLiS.
Wydawnictwo promowały utwory: "Raj" , "Zapamiętać wszystko" oraz "Ręka".
Lista utworów.
Opracowano na podstawie materiału źródłowego.

</doc>
<doc id="5388759" url="https://pl.wikipedia.org/wiki?curid=5388759" title="Hysni Curri">
Hysni Curri

Hysni Curri (ur. w Djakowicy, zm. 1925 w Wiedniu) – albański i kosowski wojskowy, działacz narodowy.
Życiorys.
W 1910 roku wziął udział w II kongresie manastirskim, gdzie poruszano kwestię albańskojęzycznych szkół oraz cenzury ze strony osmańskich władz.
W maju 1912 uczestniczył w Zgromadzeniu w Juniku; z początku wysuwano wobec władz Imperium Osmańskiego żądania w postaci ustanowienia autonomii Albanii, ostatecznie postanowiono jednak kontynuować walkę powstańczą, w której Curri brał udział.
Był zwolennikiem księcia Wilhelma zu Wieda. Podczas powstania w Albanii w 1914 roku dowodził 400-osobową grupą broniącą Durrësu.
W kwietniu 1917 wziął udział w albańskiej delegacji w Wiedniu.
Był wiceprzewodniczącym założonego w 1918 roku Komitetu Obrony Narodowej Kosowa. Został delegowanym do odbywającego się w styczniu 1920 kongresu w Lushnji, nie przybył jednak z powodu złamania ręki.
Zmarł w 1925 roku w Wiedniu, gdzie został pochowany na Cmentarzu Centralnym.
Życie prywatne.
Był spokrewniony z Bajramem Curri.

</doc>
<doc id="5388762" url="https://pl.wikipedia.org/wiki?curid=5388762" title="Oleksice Stare">
Oleksice Stare



</doc>
<doc id="5388764" url="https://pl.wikipedia.org/wiki?curid=5388764" title="Lista tomów serii Fairy Tail">
Lista tomów serii Fairy Tail

Ten artykuł zawiera listę tomów serii "Fairy Tail" autorstwa Hiro Mashimy, ukazywanej w magazynie „Shūkan Shōnen Magazine” wydawnictwa Kōdansha od 2 sierpnia 2006 do 26 lipca 2017. Razem opublikowano 545 rozdziałów, które później zostały skompilowane do 63 tankōbonów, wydawanych od 15 grudnia 2006 do 26 grudnia 2017.
W Polsce seria ukazuje się nakładem wydawnictwa Studio JG, zaś pierwszy tom został wydany 8 kwietnia 2016.

</doc>
<doc id="5388765" url="https://pl.wikipedia.org/wiki?curid=5388765" title="Zahirne">
Zahirne



</doc>
<doc id="5388774" url="https://pl.wikipedia.org/wiki?curid=5388774" title="Pałacyk Wiskotta we Wrocławiu">
Pałacyk Wiskotta we Wrocławiu

Pałacyk Wiskotta – zabytkowa kamienica mieszczańska, wzniesiona w formie pałacyku, znajdująca się przy ulicy Podwale 63 we Wrocławiu.
Historia kamienicy.
Pierwsze zabudowania na obszarze rozciągającym się pomiędzy dzisiejszą ulicą Dworcową a ulicą Kołłątaja były wznoszone w latach 40. XIX wieku; teren rozparcelowano przed rokiem 1843. Wcześniej znajdowały się tu ogrody hrabiów Henckel von Donnersmarck. Do 1848 roku wzniesiono i zasiedlono osiem istniejących tu budynków, a na początku lat 50. wybudowano ostatni dom na rogu ul. Podwala i Dworcowej.
W 1897 roku powstał projekt nowego budynku przy parceli nr 63 autorstwa architekta Sixt z Wrocławia dla właściciela posesji, królewskiego radcy handlowego Theodora Wiskotta. Projekt nie został przyjęty, ale oddano go innemu projektantowi do przerobienia. Tym projektantem był niemiecki architekt Wilhelm Werdelmann, który w tym samym roku wygrał konkurs na projekt kompleksu Łaźni Miejskiej we Wrocławiu. Theodor Wiskott był członkiem komitetu budowy łaźni i członkiem rady nadzorczej powstałego w tym celu Wrocławskiego Towarzystwa Akcyjnego Łaźni Miejskiej. Partycypował w powstaniu obiektu wykupując akcje łaźni, miał udział w wyborze i zakupie miejsca. Wraz z bratem Maximilianem był właścicielem zakładów litograficznych produkujących barwiony papier oraz prowadził działalność wydawniczą – głównie wydawnictwo artystyczne. Współpracował m.in. z Towarzystwem Historii Sztuk Pięknych przy wydaniu pracy Roberta Beckera prezentującą rysunki Heinricha Mützela przedstawiające widoki Wrocławia, wydał katalog malarstwa Śląskiego Muzeum Sztuk Pięknych.
Po zatwierdzeniu projektu wyburzono stary budynek z lat 40. XIX wieku, a w jego miejsce wybudowano nową kamienicę nadając jej formę pałacyku.
W 1928 roku kamienica została zaadaptowana przez wrocławską spółkę architektoniczno-budowlaną Simon &amp; Halfpaap. W budynku swoją siedzibę miało wówczas Stowarzyszenie Kupieckiego Union. W 1937 roku kamienica została przekazana firmie Landwirtschaftlicher Treuhandverband Schlesien G.m.b.H. i urządzono w niej biura.
Opis architektoniczny.
Wzniesiona w 1898 roku kamienica była podpiwniczonym dwukondygnacyjnym budynkiem z użytkowym poddaszem o trzyosiowej fasadzie frontowej wykonanej w całości z brązowego piaskowca, zakończona wysoką grzebieniastą attyką stanowiącą jej główny akcent. Fasada w całości była gładka, a dla jej kontrastu zaprojektowano bogato zdobione obramienia okienne, portal wejściowy i balkon w osi środkowej. W przyziemiu znajdował się boniowany cokół. Portal wpisany w prostokątne pole nad cokołem budynku był przesklepiony łukiem pełnym ozdobionym dekoracją roślinną. Powyżej parteru elewacja przybierała formę bardziej symetryczną. Prostokątne okna umieszczono w ozdobnych opaskach; okna pierwszego piętra ustawiono na gzymsie opartym wolutowymi wspornikami na gzymsie międzykondygnacyjnym, dodatkowo ozdobionym balustradą. Nad oknami umieszczono trójkątne obdasznice w postaci frontonów z tympanonami ozdobionymi dekoracją roślinną, heraldyczną i zwierzętami morskimi. Piętro wieńczy wysunięty gzyms koronujący z kroksztynami, pomiędzy którymi umieszczono małe okienka poddasza. Nad nim znajduje się ażurowa attyka z palmetami między sterczynami. Wygląd elewacji frontowej nie uległ zmianie do czasów obecnych.
Elewacja tylna była gładko otynkowana, zaakcentowana na wysokości przyziemia i parteru silnym ryzalitem. Na piętrze znajdował się balkon połączony z loggią przez całą szerokość budynku i podparty czterema toskańskimi kolumnami. W części dachowej znajdowały się trzy facjatki. Z tyłu budynku rozciągał się duży ogród.
Wnętrza budynku.
Wnętrza kamienicy przed remontem w XX wieku miały układ trzytraktowy o trzech osiach wnętrz. Od strony zachodniej znajdowała się sień przelotowa z wewnętrznymi, wyrównującymi ceglanymi schodami prowadzącymi na wysoki parter oblicowanym białym marmurem. Na parterze, w trakcie środkowym, znajdował się rozległy hol oświetlony przez witraż w dachu i z trzybiegowymi drewnianymi schodami na belkach stalowych prowadzących na piętro. Z tyłu budynku znajdował się taras z podwójnymi schodami na podwórze. Nad sienią znajdowało się sklepienie kolebkowe ceglane, a nad częścią holu sklepienie kolebkowe z lunetami.
Budynek został wyposażony w najnowsze rozwiązania: urządzenia sanitarne na każdym piętrze, w łazienki przy sypialniach, windę kuchenną i centralne ogrzewanie.
W 1901 roku wykonano drewniane stropy na piętrze. W 1910 miał miejsce pierwszy remont budynku. Kolejne miały miejsce na przełomie lat 1928–1929, kiedy to pomieszczenia wewnętrzne dostosowano do potrzeb biurowych.
Po 1945.
W 1946 roku budynek został wyremontowany, wykonano nowe poszycie dachu i wyremontowano pomieszczenia wnętrz. W latach 1945–1971 budynek był siedzibą różnych podmiotów gospodarczych, a na piętrze i parterze znajdowały się mieszkania. W 1971 po zmianie najemcy budynek został wyremontowany. Od 1971 roku w budynku znajdowała się siedziba Inspekcji Nasiennej, a pomieszczenia były przeznaczone na biura i laboratoria. W pomieszczeniach parterowych znajdowało się wydawnictwo prasowe. Od 1993 roku do pierwszej dekady XXI wieku w budynku mieścił się oddział Banku Rozwoju Eksportu, którego wnętrza zaprojektowała firma Point Co. Ltd. Pracownia Projektowa .

</doc>
<doc id="5388779" url="https://pl.wikipedia.org/wiki?curid=5388779" title="Sedlo Obšiar">
Sedlo Obšiar

Sedlo Obšiar (dawniej "Sedlo Ovsiar", 778 lub 776 m n.p.m., pol. Przełęcz Obšiar) – wyraźna przełęcz w Górach Strażowskich, oddzielająca pasmo Małej Magury na południu od największej jednostki geomorfologicznej Gór Strażowskich, jaką jest Zliechovská hornatina.
Od strony południowej ponad przełęczą wznosi się szczyt Malá Magura (1101 m n.p.m.), natomiast od strony północno-zachodniej niższa Končina (911 m n.p.m.). Spod przełęczy w kierunku północno-wschodnim opada dolina Obšiar (słow. również "Obšiarska dolina"), uchodząca do doliny Chvojnicy (dopływ górnej Nitry), natomiast w kierunku południowo-zachodnim dolinka potoku Šindéliarske (dopływ Nitricy).
Przełęcz ma formę szerokiego, trawiastego siodła. Wycięta jest w różnych utworach kredowych: marglach, ilasto-piaszczystych łupkach, piaszczystych wapieniach i piaskowcach. Północno-wschodni stok przełęczy, opadający ku dolinie Obšiar, pokrywają różne sedymenty deluwialne.
Przez przełęcz biegnie polna droga z wsi Čavoj (na zachodzie, nad doliną Nitricy) do doliny Chvojnicy i do położonej w niej miejscowości Chvojnica (na wschodzie). Na przełęczy znajduje się murowana z kamieni kapliczka Św. Antonina w formie groty, zamkniętej kratą, a obok drewniany, słowacki dwuramienny krzyż z 2014 r. Tuż powyżej maszt telefonii komórkowej.
Przełęcz jest węzłem znakowanych szlaków turystycznych. Grzbietem przez siodło biegnie czerwony szlak z Bojnic na południu na Sedlo Javorinka na północy. Na przełęczy krzyżują się z nim niebieskie znaki łączące wspomniane miejscowości Čavoj i Chvojnica.

</doc>
<doc id="5388781" url="https://pl.wikipedia.org/wiki?curid=5388781" title="Jerzy Lichacz">
Jerzy Lichacz

Jerzy Waldemar Lichacz (ur. ok. 1951 w Sandomierzu, zm. 15 maja 2013) – polski muzyk, kompozytor i aranżer, członek zespołu Arianie. 
Życiorys.
Był współzałożycielem i wieloletnim członkiem kieleckiego zespołu Arianie. Po zawieszeniu działalności przez grupę w połowie lat 80 XX wieku, występował przez kilka lat wspólnie z Iwoną Niedzielską. Brał także udział w nagraniu solowego albumu Niedzielskiej pt. "Twoja laleczka" z 1989 roku. Na początku lat 90. XX wieku zajął się także działalnością menadżerską i prowadził Agencję Artystyczną Geogrge Music Cooperation. Był organizatorem widowisk muzycznych w regionie świętokrzyskim.

</doc>
<doc id="5388783" url="https://pl.wikipedia.org/wiki?curid=5388783" title="Anówka">
Anówka



</doc>
<doc id="5388785" url="https://pl.wikipedia.org/wiki?curid=5388785" title="Elżbieta Promińska">
Elżbieta Promińska

Elżbieta Promińska (ur. 3 kwietnia 1941 w Warszawie, zm. 6 lutego 1998 w Warszawie) – polska antropolożka fizyczna i lekarka, nubiolożka, profesor Polskiej Akademii Nauk.
Życiorys.
W 1958 podjęła studia medyczne, które ukończyła w 1964. W 1968 zdobyła doktorat z nauk medycznych. 
Równocześnie z nauką podjęła pracę w Zakładzie Archeologii Śródziemnomorskiej UW. Współpracowała z podległą mu Stacją Archeologii Śródziemnomorskiej przez następne lata. Zawodowo na dłuższy okres związała się z Polską Akademią Nauk, gdzie była zatrudniona od 1962 do 1991. W późniejszych latach pracowała też na warszawskim AWF-ie. W 1973 uzyskała habilitację z antropologii. W 1983 została profesorem nadzwyczajnym, a w 1989 zwyczajnym.
Uczestniczyła w wykopaliskach archeologicznych w Egipcie i w Nubii. W ramach swojej pracy w PAN prowadziła badania antropologiczne szkieletów (a także żyjącej populacji) w Aleksandrii, Kairze, Deir el-Bahari, Kadero i Dongoli. Od 1964 przez kilkanaście lat uczestniczyła w badaniach szczątków kostnych z wykopalisk w nekropolii w Kom el-Dikka. Była ekspertką w dziedzinie badań pod kątem chorób nękających populacje średniowiecznego Egiptu. Zajmowała się też badaniem dermatoglifów mumii egipskich. Współpracowała z włoską misją archeologiczną w Geli oraz francuską misją w Douch. 
Opublikowała ok. 130 prac naukowych. Była sekretarzem Komitetu Antropologii PAN.
Jej mężem był antropolog Tadeusz Dzierżykray-Rogalski.

</doc>
<doc id="5388787" url="https://pl.wikipedia.org/wiki?curid=5388787" title="Ciwilsk">
Ciwilsk



</doc>
<doc id="5388789" url="https://pl.wikipedia.org/wiki?curid=5388789" title="The Forum">
The Forum



</doc>
<doc id="5388793" url="https://pl.wikipedia.org/wiki?curid=5388793" title="The Forum (czasopismo)">
The Forum (czasopismo)



</doc>
<doc id="5388795" url="https://pl.wikipedia.org/wiki?curid=5388795" title="Ghost Stories (album)">
Ghost Stories (album)



</doc>
<doc id="5388801" url="https://pl.wikipedia.org/wiki?curid=5388801" title="Trogon czarnogardły">
Trogon czarnogardły

Trogon czarnogardły, trogon rdzawy ("Trogon rufus") – gatunek średniej wielkości ptaka z rodziny trogonów (Trogonidae). Jest szeroko rozpowszechniony w obszarach nizinnych lasów w trzech odrębnych obszarach Ameryki Południowej i Centralnej. Jest gatunkiem najmniejszej troski.
Systematyka.
Gatunek ten po raz pierwszy zgodnie z zasadami nazewnictwa binominalnego opisał Johann Friedrich Gmelin pod nazwą "Trogon rufus". Opis ukazał się w 1788 roku w 13. edycji linneuszowskiego „Systema Naturae”. Jako miejsce typowe autor wskazał Kajennę. Tradycyjnie wyróżnia się sześć podgatunków:
W 2019 roku J.K. Dickens i współpracownicy zaproponowali wyodrębnienie z gatunku "Trogon rufus" trzech jego podgatunków, a także opisali nowy gatunek trogona "Trogon muriciensis" (trogon atlantycki). W 2022 roku South American Classification Committee (SACC) po głosowaniu podniósł odpowiednio podgatunki "T. r. tenellus", "T. r. cupreicauda" i "T. r. chrysochloros" do rangi gatunków "Trogon tenellus" (trogon modrosterny), "Trogon cupreicauda" (trogon stokowy) i "Trogon chrysochloros" (trogon żółtobrzuchy). Natomiast proponowany nowy gatunek "Trogon muriciensis" umieszczony został w gatunku "Trogon cupreicauda".
Morfologia.
Średniej wielkości ptak o długości ciała 24 cm; średnia masa ciała samców około 52 g, samic – 55 g. Występuje dymorfizm płciowy. Samce mają ciemnobrązowe tęczówki, wokół oka naga, jasnoniebieska skóra, dziób silny, żółty lub żółto-zielony. Twarz i gardło czarniawe. Głowa, kark, szyja, pierś (górna część) i plecy metaliczno zielone. W połowie piersi biała opaska, reszta dolnych części ciała: brzuch, boki i pokrywy podogonowe żółte. Skrzydła prążkowane w drobne czarno-białe paseczki. Krawędzie lotek pierwszego rzędu z białawymi krawędziami. Sterówki z wierzchu niebieskawozielone, zakończone czarnymi prążkami, od spodu białe w bardzo wąskie czarne paseczki z dosyć szerokimi czarnymi zakończeniami. Samice mają ciemnobrązowe tęczówki, wokół oka naga, biała skóra, dziób żółty lub zielono-żółty z czarniawą centralną częścią górnej szczęki. Głowa, pierś, skrzydła, plecy, kuper brązowe. Twarz i gardło brązowe. Na piersi biała, dosyć szeroka półopaska, reszta dolnych części ciała: brzuch, boki i pokrywy podogonowe żółte. Krawędzie lotek pierwszego rzędu z białawymi krawędziami. Sterówki z wierzchniej strony brązowe z czarnymi zakończeniami, od spodniej strony z wzorem czarnych prążków podobnym do samca.
Zasięg występowania.
Trogon czarnogardły jest gatunkiem osiadłym. Jego zasięg występowania według szacunków organizacji BirdLife International obejmuje 14,6 mln km². Poszczególne podgatunki zamieszkują:
Ekologia.
Głównym habitatem trogona czarnogardłego są wilgotne lasy nizinne oraz wysokie lasy wtórne. Występuje na wysokościach do 1600 m n.p.m.
Informacje o diecie trogona czarnogardłego są bardzo skromne. Dieta składa się z owoców i owadów. Jednak owady stanowią zdecydowanie pierwszy wybór. W przebadanych żołądkach okazów tego gatunku w prawie 60% znaleziono tylko owady, w 15% owady i owoce, a w 22% tylko owoce. Z owadów stwierdzono osobniki z rzędów chrząszczy i prostoskrzydłych. Długość pokolenia jest określana na 4,01 roku.
Rozmnażanie.
Okres lęgowy różni się w zależności od obszaru występowania. I tak w Kostaryce trwa od lutego do czerwca, w Panamie od kwietnia do lipca, w północno-zachodniej Kolumbii od lutego do maja. Gniazda znajdują się w płytkiej dziupli wykutej w częściowo spróchniałych pniach drzew należących do dwuliściennych, na wysokości od 0,75 do 6 m nad poziomem gruntu. Gniazda są bardzo płytkie, częściowo otwarte, brak jest w nich wyściółki, nie licząc gnijących skrawków drewna. W lęgu 2 jaja, które są owalne, lśniąco białe o długości od 22 mm do 27,6 mm. Okres inkubacji trwa około 18 dni, w wysiadywaniu jaj uczestniczą oboje rodzice. Po wykluciu pisklęta są karmione przez oboje rodziców. Pisklęta przebywają w gnieździe przez 14–15 dni od wyklucia.
Status.
W Czerwonej księdze gatunków zagrożonych IUCN trogon czarnogardły jest klasyfikowany jako gatunek najmniejszej troski (LC – "Least Concern"). W 2019 roku organizacja Partners in Flight szacowała liczebność populacji na 0,5–5 mln dorosłych osobników. Gatunek opisywany jest jako niepospolity i rozmieszczony plamowo. Trend populacji uważany jest za spadkowy ze względu na niszczenie naturalnego habitatu.

</doc>
<doc id="5388806" url="https://pl.wikipedia.org/wiki?curid=5388806" title="Mistrzostwa Świata Juniorek w Hokeju na Lodzie 2023 (II Dywizja)">
Mistrzostwa Świata Juniorek w Hokeju na Lodzie 2023 (II Dywizja)

Mistrzostwa Świata Juniorek w Hokeju na Lodzie 2023 odbędą się w dwóch państwach: w Brytyjskim (Dumfries) oraz w Bułgarii (Sofia). Zawody grupy A zostaną rozegrane w dniach 21-27 stycznia 2023, natomiast zmagania grupy B rozgrane zostaną w dniach 26 stycznia–1 lutego 2023 roku.
W mistrzostwach drugiej dywizji uczestniczyło 12 zespołów, które zostały podzielone na dwie grupy po 6 zespołów. Rozgrywały one mecze systemem każdy z każdym. Pierwsza drużyna turnieju grupy A awansuje do pierwszej dywizji grupy B, ostatni zespół grupy A zagra w grupie B, zastępując zwycięzcę turnieju grupy B.
Hale, w których odbędą się zawody to:
Grupa A.
Do mistrzostw świata dywizji IB w 2024 z Dywizji IIA awansowała najlepsza reprezentacja. Ostatni zespół został zdegradowany.
Tabela
    = awans do Dywizji IB     = utrzymanie w Dywizji IIA     = spadek do Dywizji IIB
Dyrektoriat turnieju wybrał trójkę najlepszych zawodników, po jednym na każdej pozycji:
Grupa B.
Do mistrzostw świata dywizji IIA w 2024 z Dywizji IIB awansuje najlepsza reprezentacja.
Tabela
    = awans do Dywizji IIA     = utrzymanie w Dywizji IIB
Dyrektoriat turnieju wybrał trójkę najlepszych zawodników, po jednym na każdej pozycji:

</doc>
<doc id="5388808" url="https://pl.wikipedia.org/wiki?curid=5388808" title="Karol Glücksburg">
Karol Glücksburg

Karol Glücksburg, , (ur. 30 września 1813 w Szlezwiku, zm. 24 października 1878 w Güby) – niemiecki wojskowy w służbie Danii, generał dywizji; arystokrata, tytularny książę na Glücksburgu w latach 1831–1878.
Życiorys.
Urodził się jako najstarszy syn spośród dziesięciorga dzieci Fryderyka Wilhelma (1785–1831), księcia na Glücksburgu, i jego żony Ludwiki Karoliny Heskiej (1789–1867). Miał trzy siostry, starsze: Ludwikę Marię (1810–1869) i Fryderykę Karolinę (1811–1902), oraz młodszą – Ludwikę (1820–1894), a także sześciu braci: Fryderyka (1814–1885), Wilhelma (1816–1893), Chrystiana (1818–1906), Juliusza (1824–1903), Jana Janusza (1825–1911) i Mikołaja (1828–1849). Wyrastał mieszkając w zamku Gottorp. Patentem króla Fryderyka VI (1768–1839) z 6 czerwca 1825 jego ojciec został podniesiony do rangi księcia, otrzymując dobra Glücksburg w Holsztynie, zaś Karol otrzymał tytuł księcia dziedzicznego, używany w ramach sukcesji rodowej. Rodzina przeniosła się do nowej posiadłości jeszcze w tym samym roku. Otrzymał domowe wykształcenie, prowadzone przez guwernantów pod okiem ojca.
Po śmierci ojca, 27 lutego 1831, objął w posiadanie rodowy majątek, tytułując się księciem na Glücksburgu. Wraz z królem Fryderykiem VI i księciem Wilhelmem Heskim (1786–1834) został opiekunem prawnym swojego młodocianego rodzeństwa. We wrześniu tego samego roku wstąpił do wojska, po czym został mianowany pułkownikiem sztabowym Oldenburskiego pp. 19 maja 1938 w Kopenhadze poślubił Wilhelminę Oldenburg (1808–1891), księżniczkę duńską, córkę Fryderyka VI i Marii Zofii Heskiej (1767–1852), byłą żonę Fryderyka VII (1808–1863). Małżeństwo zamieszkało w Kilonii. W następnym roku Karol otrzymał urząd łowczego dworu. 8 czerwca 1846 protestując przeciwko dekretowi sukcesyjnemu Chrystiana VIII złożył dymisję z armii. Jednak jego następca, Fryderyk VII już w pierwszych dniach swojego panowania awansował go do rangi generała dywizji (20 stycznia 1848). Po wybuchu wojny o Szlezwik, jesienią 1848 wyjechał wraz z żoną do Drezna. Do kraju powrócili w 1858, zamieszkując w Güby. W 1871 po długich negocjacjach z rządem pruskim ponownie objął dobra Glücksburg. Tam zmarł bezpotomnie w 1878. Tytuł księcia na Glücksburgu odziedziczył po nim młodszy brat Fryderyk.

</doc>
<doc id="5388813" url="https://pl.wikipedia.org/wiki?curid=5388813" title="Chvojnica (dopływ Nitry)">
Chvojnica (dopływ Nitry)

Chvojnica – potok w Górach Strażowskich (górny odcinek) i w Kotlinie Górnonitrzańskiej (dolny odcinek) na Słowacji. Prawobrzeżny dopływ górnego toku Nitry. Długość – w zależności od tego, jaki ciek przyjmiemy za źródłowy – 13 do 15 km.
Jeśli przyjąć, że źródłowy ciek Chvojnicy płynie Doliną Čičermanską (słow. "Čičermanská dolina"), jej źródła znajdują się na południowych stokach góry Čičerman (956 m n.p.m.), na wysokości 780–800 m n.p.m. Spływa generalnie w kierunku południowo-wschodnim. Odcinek górski w wąskiej, głęboko wciętej dolinie, w większości zalesionej (w niej wieś Chvojnica). Na teren Kotliny Górnonitrzańskiej wypływa na wysokości ok. 420 m n.p.m., na wysokości Nitrianskiego Pravna. Płynie przez wieś Malinová, po czym na początku miejscowości Nedožery-Brezany, na wysokości ok. 295 m n.p.m., uchodzi do Nitry.

</doc>
<doc id="5388816" url="https://pl.wikipedia.org/wiki?curid=5388816" title="Bengt Lindqvist">
Bengt Lindqvist

Bengt Olof Lennart Lindqvist (ur. 3 czerwca 1936 w Helsingborgu, zm. 3 grudnia 2016 w Nynäshamn) – szwedzki polityk, działacz na rzecz osób niepełnosprawnych, poseł do Riksdagu, w latach 1985–1991 minister.
Życiorys.
Jako nastolatek utracił wzrok. Kształcił się w szkole dla niewidomych w Sztokholmie, w 1960 ukończył filologię angielską na Uniwersytecie w Lund, a w 1965 uzyskał magisterium na Uniwersytecie Sztokholmskim. Pracował m.in. w szwedzkim zrzeszeniu osób niedowidzących Synskadades Riksförbund, którym kierował w latach 1975–1985. Od 1977 do 1985 był też przewodniczącym DHP, szwedzkiego stowarzyszenia osób niepełnosprawnych. Działał w międzynarodowych organizacjach osób niewidomych (WCWB i IFB), współtworzył międzynarodowe zrzeszenie Disabled Peoples’ International.
Wstąpił do Szwedzkiej Socjaldemokratycznej Partii Robotniczej. Od 1985 do 1991 sprawował urząd ministra bez teki w rządach, którymi kierowali Olof Palme i Ingvar Carlsson. Pracował w departamencie spraw społecznych, odpowiadając m.in. za usługi socjalne i politykę rodzinną. W latach 1983–1985 był zastępcą poselskim, a w kadencji 1988–1991 posłem do Riksdagu (nie wykonywał mandatu z uwagi na niepołączalność stanowisk). W 1992 i 1993 ponownie pełnił funkcję zastępcy poselskiego, w latach 1993–1995 wykonywał pełnoprawny mandat deputowanego.
Kontynuował działalność społeczną na rzecz osób niepełnosprawnych, kierował organizacją HandikappHistoriska Föreningen i instytutem Hjälpmedelsinstitutet, a w 2003 współtworzył projekt Disability Rights Promotion International. W latach 1994–2002 był specjalnym sprawozdawcą do spraw niepełnosprawności w ramach działającej w strukturze ONZ komisji CSocD.

</doc>
<doc id="5388820" url="https://pl.wikipedia.org/wiki?curid=5388820" title="Sejm 1690">
Sejm 1690



</doc>
<doc id="5388825" url="https://pl.wikipedia.org/wiki?curid=5388825" title="Christo Stojanow (1842–1895)">
Christo Stojanow (1842–1895)

Christo Todorow Stojanow (bułg. "Христо Тодоров Стоянов"; ur. 1842 w Sofii, zm. 1 lipca 1895 tamże) – bułgarski polityk i prawnik, minister sprawiedliwości (1880, 1883), minister spraw wewnętrznych (1886), deputowany do Zgromadzenia Narodowego I (1879) i II (1880) kadencji.
Życiorys.
Syn Todorina i Ekateriny z d. Buchuranowej. Uczył się początkowo w Sofii, a następnie w latach 1860-1863 w gimnazjum w Odessie. Po powrocie do kraju pracował jako nauczyciel w Sofii. W 1868 ukończył studia prawnicze na Uniwersytecie Moskiewskim. W latach 1869-1870 pełnił funkcję dyrektora szkoły w Płowdiwie, a następnie działał w organizacjach rewolucyjnych. W 1876 ponownie przebywał w Rosji, gdzie odbywał szkolenie wojskowe.
Po powrocie do kraju pracował w kancelarii sztabu księcia Władimira Czerkasskiego, pełniącego funkcję wojskowego gubernatora Sofii. Od 1880 kierował Najwyższym Sądem Kasacyjnym, a w 1880 stanął na czele resortu sprawiedliwości w rządzie Dragana Cankowa. W 1883 jako znany w Sofii rusofil objął stanowisko ministra w rządzie kierowanym przez Leonida Sobolewa. Po raz ostatni funkcję ministra pełnił w 1886 w rządzie tymczasowym, kierowanym przez metropolitę Klimenta. W latach 1879-1880 deputowany do parlamentu.
Od 1887 ponownie kierował Najwyższym Sądem Kasacyjnym i prowadził wykłady dla studentów prawa Uniwersytetu Sofijskiego.

</doc>
<doc id="5388827" url="https://pl.wikipedia.org/wiki?curid=5388827" title="Sejm 1718">
Sejm 1718



</doc>
<doc id="5388828" url="https://pl.wikipedia.org/wiki?curid=5388828" title="Uchówkowate">
Uchówkowate

Uchówkowate ("Otideaceae" Eckblad) – rodzina grzybów należąca do rzędu kustrzebkowców ("Pezizales").
Charakterystyka.
Są to grzyby naziemne, ale znany jest przynajmniej jeden grzyb podziemny. Gatunki rodzaju "Otidea" są grzybami ektomykoryzowymi, do rodzaju "Warcupia" należą grzyby saprotroficzne. Owocniki przeważnie typu apotecjum o muszlowatym, lub uchowatym kształcie, u "Otidia subterranea" ptychotecium, u "Warcupia" klejstotecjum. Brak sklerocjów, nie są znane anamorfy. Askospory bezprzegrodowe.
Systematyka.
Pozycja w klasyfikacji według Index Fungorum: "Pezizales, Pezizomycetidae, Pezizomycetes, Pezizomycotina, Ascomycota, Fungi".
Według aktualizowanej klasyfikacji Index Fungorum bazującej na "Dictionary of the Fungi" do rodziny "Otideaceae" należą rodzaje:
Nazwy polskie według M.A. Chmiel.

</doc>
<doc id="5388830" url="https://pl.wikipedia.org/wiki?curid=5388830" title="Otideaceae">
Otideaceae



</doc>
<doc id="5388837" url="https://pl.wikipedia.org/wiki?curid=5388837" title="Jim Wallhead">
Jim Wallhead

Jim Wallhead, właściwie Jimmy Wallhead (ur. 14 marca 1984 w Leicesterze) – angielski judoka oraz zawodnik mieszanych sztuk walki (MMA). W swojej karierze walczył dla takich organizacji jak: BAMMA, Bellator MMA, M-1 Challenge czy UFC. Od 12 listopada 2022 tymczasowy mistrz Cage Warriors wagi półśredniej.
Kariera judo.
Przygoda Wallheada z judo zaczęła się z przypadku w wieku 7 lat, kiedy to ten obejrzał film o karate pt. "Karate Kid". Zainspirowany Wallhead tą sztuką walki namówił swoją mamę, by ta go zapisała na zajęcia karate, jednak przypadkowo został zapisany na zajęcia judo. Wallhead mimo początkowej inspiracji do karate zakochał się w judo, gdzie rywalizował i zdobywał złote medale dla klubu Beaumont Leys Judo pod okiem trenera senseia Rocky’ego Edwardsa. Kontynuując karierę judo przeniósł się do Coventry, gdzie został pełnoetatowym judoką w klubie Neila Adamsa, srebrnego medalisty olimpijskiego. Będąc pod wodzą Neila Adamsa, Jimmy wygrał 3 mistrzostwa Wielkiej Brytanii w judo poniżej 21 lat i liczne tytuły w europejskich turniejach „A”, a także zajął 7. miejsce na europejskich igrzyskach olimpijskich młodzieży po tym, jak stracił punkty na rzecz ostatecznego zwycięzcy za punkty w ćwierćfinale. Wallhead posiada czarny pas w tej dyscyplinie.
Kariera MMA.
Wczesna kariera (Cage Warriors i House of Pain).
Na początku swojej kariery Wallhead był związany z klubem Urban Combat Leicester. Zadebiutował półprofesjonalnie przeciwko Steve’owi Matthewsowi 8 kwietnia 2005 roku w walce zaplanowanej na dystans dwóch rund po pięć minut każda. Ta walka toczyła się w wadze ciężkiej na gali "Cage Warriors: Quest", podczas której Wallhead był w stanie pokonać swojego przeciwnika duszeniem zza pleców po 27 sekundach pierwszej rundy.
Kolejne cztery pojedynki stoczył również pod banderą organizacji Cage Warriors, w tym każda z tych walk kończyła się w pierwszych rundach. Najpierw 30 kwietnia zwyciężył w identyczny sposób co w debiucie z Leslee Ojugbaną (walka w kategorii półciężkiej), następne 21 maja dopisał dwie porażki z rzędu m.in. z Borisem Jonstompem przez poddanie dźwignią na kark (walka w wadze średniej) i Chrisem Ricem przez TKO (walka w wadze półciężkiej), a w październiku skończył także technicznym nokautem Steve’a Singha-Sidhu (debiut oraz przejście do wagi półśredniej). Walhead, gdy wcześniej przegrał z Ricem zszedł dwie kategorie wagowe i dołączył do klubu "Team Rough House" po spotkaniu z Danem Hardym.
Jeszcze w tym samym roku na grudniowej gali "House of Pain: Fight Night 4", która odbyła się w stolicy Walii – Cardiff zdobył pas mistrzowski mniejszej, brytyjskiej federacji House of Pain w wadze półśredniej, zwyciężając po trzech rundach werdyktem większościowym z Paulem Jenkinsem.
25 marca 2006 powrócił do brytyjskiej federacji Cage Warriors, rozprawiając się przez TKO (ciosy pięściami) po nieco ponad dwóch minutach z Henningiem Svendsenem na gali "Cage Warriors: Strike Force 3".
9 kwietnia 2006 podczas walki wieczoru gali "House of Pain: Fight Night 5" obronił tytuł "HOP", zwyciężając ponownie technicznym nokautem. Wallhead tym razem rozbił nie ciosami, a łokciami w parterze Johna Phillipsa.
27 maja 2006 na "Cage Warriors: Strike Force 6" przegrał w pierwszej odsłonie przez poddanie duszeniem trójkątnym z Peterem Angererem.
Turniej „2 Hot 2 Handle: Road To Japan” oraz Cage Gladiators.
Następnie 18 czerwca 2006 w Holandii, a dokładnie w Amsterdamie wziął udział w turnieju „2 Hot 2 Handle: Road To Japan” do -83 kg. W pierwszej półfinałowej walce tego turnieju pokonał decyzją po dwóch rundach Camara Bouna, by w finale zwyciężyć z Ksanderem Nelem przez TKO.
3 września 2006 w walce wieczoru gali "Cage Gladiators II: The Next Generation" zdobył pas federacji Cage Gladiators w kategorii półśredniej. Wallhead na tym wydarzeniu pokonał weterana UFC, Jasona Tana niejednogłośną decyzją sędziowską.
Dalsze walki dla Cage Warriors, House of Pain oraz M-1 Challenge.
Wracając do Cage Warriors zmierzył się z Dennisem Siverem. Wallhead został poddany balachą w drugiej rundzie.
Cztery miesiące później Wallhead zmierzył się z Lewisem Barrowem i wygrał przez poddanie w drugiej rundzie po uderzeniach na rywalu, rozpoczynając serię czterech zwycięstw z rzędu. Kolejne trzy walki Wallheada zakończyły się zwycięstwami przez poddania już w pierwszych odsłonach rundowych; zwycięstwo przez duszenie nad Jordanem Jamesem, zwycięstwo duszeniem trójkątnym nad Marius Liaukevicius i zwycięstwo duszeniem zza pleców nad Stevenem Lynchem.
Wallhead zaczął zyskiwać większe uznanie i ekspozycję w Stanach Zjednoczonych, kiedy jego walka z Charlesem Blanchardem została przedstawiona w magazynie informacyjnym "Inside MMA", który był emitowany w sieci HDNet. Niestety dla Wallheada ta walka zakończyła się przegraną na punkty.
Następnie Wallhead zaczął wykazywać lepszą siłę bokserską i nokautował rywali w kilku następnych walkach, z których pierwszą była przeciwko Tomowi Haddockowi w kwietniu 2008, którego pokonał przez poddanie po ciosach pięściami w drugiej rundzie.
Niecałe trzy miesiące później Wallhead zmierzył się z Brazylijczykiem, Fabricio Nascimento. Wallhead przez cały czas utrzymywał walkę na nogach, zapobiegając obaleniom Nascimento. Sfrustrowany lepszym boksem Wallheada, Nascimento wyraźnie okazał pogardę. Wallhead odniósł jednogłośną wygraną na kartach punktowych, które zostało uznane za najważniejsze zwycięstwo, jakie odniósł na tym etapie swojej kariery.
Następna walka Wallheada odbyła się na gali "M-1 Challenge UK" we wrześniu 2008 roku i miała być przeciwko Jasonowi Ballowi, jednak Ball musiał wycofać się z powodu kontuzji kolana i został zastąpiony przez Igora Araújo. Po zaledwie 79 sekundach Wallhead wygrał przez TKO dzięki uderzeniom – było to piąte zwycięstwo przez techniczny nokaut w jego karierze. Przygotowując się do walki z Araújo, Wallhead tymczasowo dołączył do klubu Xtreme Couture Mixed Martial Arts w Las Vegas, aby dalej doskonalić swoje umiejętności.
Dalej w kolejnym starciu Wallhead nadal pokazywał swój znacznie ulepszony boks, co skutkowało szybkim nokautem po minucie walki w lipcu 2008 na Fabio Toldo podczas gali "Cage Warriors: Enter The Rough House 7".
Następnie Wallhead złożył wniosek o dołączenie do The Ultimate Fighter, a konkretnie o zostanie uczestnikiem gali The Ultimate Fighter: United States vs. United Kingdom. Po pomyślnym przejściu oceny i rozmowie kwalifikacyjnej powiedziano mu, że jest „zbyt doświadczonym zawodnikiem” do tego serialu, choć co dziwne, zamiast tego został „zastępcą”, który awansowałby, gdyby inny członek obsady wycofał się z kontuzją. Po tej walce Wallhead miał ośmiomiesięczną przerwę.
We wrześniu 2009 roku Wallhead zdobył pas mistrzowski Clash of Warriors wagi półśredniej, pokonując Mariusa Buzinskasa.
W listopadzie 2009 roku Wallhead odniósł prawdopodobnie najbardziej głośne zwycięstwo w swojej karierze, pokonując Che Millsa, uczestnika "The Ultimate Fighter: United States vs. United Kingdom Che Millsa" w „Knuckleup At The Manor w Newport w Walii. Walka, która była postrzegana jako „zderzenie dwóch czołowych brytyjskich niepodpisanych zawodników wagi półśredniej”, była zaciętą walką, którą sędziom trudno było ocenić, jednak lepszy okazał się być Wallhead, wygrywając jednogłośnie na punkty.
BFC i Cage Warriors.
Pomimo spekulacji na temat dołączenia do Ultimate Fighting Championship, w grudniu 2009 roku Wallhead został podpisany przez Bellator Fighting Championships (aktualnie Bellator MMA), aby wziąć udział w ośmioosobowym turnieju wagi półśredniej w 2010 roku, który rozpoczął się 8 kwietnia 2010 roku. Mimo to Wallhead przed tym turniejem stoczył walkę w wadze średniej podczas "Cage Warriors 37: Right to Fight", gdzie pokonał Shauna Lomasa przez duszenie zza pleców po dwóch minutach pierwszej rundy.
Pierwszy występ Wallheada w turnieju miał się odbyć na "Bellator 15" przeciwko Amerykaninowi Jacobowi McClintockowi, jednak 20 kwietnia, zaledwie dwa dni przed walką z McClintockiem, Wallhead został zmuszony do wycofania się z turnieju Bellator, ponieważ został uziemiony w Anglii z powodu Erupcji Eyjafjallajökull w 2010 roku. Wallhead został zastąpiony przez Ryana Thomasa.
Miesiąc później dyrektor generalny Bellatora, Bjorn Rebney, oświadczył, że zamierzają włączyć Wallheada do trzeciego sezonu – pomimo braku turnieju wagi półśredniej – z myślą o włączeniu go do turnieju wagi półśredniej czwartego sezonu.
W międzyczasie Wallhead stoczył walkę w Cage Warriors z Shaunem Lomasem i pokonał go przez duszenie zza pleców w pierwszej rundzie. Z powodu kontuzji Mikeya Gomeza, niedoszłego rywala Wallheada, Lomas wszedł na zastępstwo w ostatnim, krótkim czasie, co oznacza, że ta walka odbyła się w wadze średniej. Dla Wallheada był to występ w tej kategorii wagowej po raz pierwszy od dwóch lat.
Plany Bellatora dotyczące włączenia Wallhead do trzeciego sezonu zostały potwierdzone we wrześniu 2010 roku, kiedy Wallhead podpisał kontrakt z Ryanem Thomasem 14 października 2010 na "Bellator 32". Wallhead pokonał Thomasa jednogłośną decyzją (29-28, 29-28, 29-28).
W czwartej rundzie turnieju wagi półśredniej czwartego sezonu Wallhead zmierzył się z innym judoką, Rickiem Hawnem, przegrywając jednogłośną decyzją.
BAMMA i BFC.
Następnie Wallhead zadebiutował w brytyjskiej BAMMA na gali "BAMMA 7" przeciwko Frankowi Triggowi. Początkowo Trigg miał zmierzyć się z Tomem Watsonem o tytuł Watsona w wadze średniej, jednak Watson doznał kontuzji pleców, która zmusiła go do wycofania się z tego starcia i umożliwiła Wallheadowi zastąpienie go. W pierwszej rundzie Wallhead trafił Trigga lewym hakiem, który wydawał się go zranić, zanim wykonał udane obalenie. Zakończył pierwszą rundę ciosami w parterze, które otworzyły rozcięcie na policzku Trigga. W drugiej rundzie Wallhead zadawał silniejsze ciosy, ale rzadziej niż Trigg. Ostatnia runda również była bliska, chociaż Wallhead po raz kolejny zdołał obalić Trigga na początku rundy. Walka dotrwała do decyzji sędziów, po której Wallhead wygrał niejednogłośnie (29-28, 28-29 i 30-27).
Na następnej numerowanej gali "BAMMA 8" powrócił do kategorii półśredniej w konfrontacji Joeyem Villasenorem. Walhead wygrał pojedynek przez nokaut po 48 sekundach.
W kolejnej walce Wallhead powrócił do Bellatora, aby wziąć udział w turnieju wagi półśredniej siódmego sezonu. Jego walka ćwierćfinałowa w pierwszym etapie była przeciwko Lymanowi Goodowi podczas gali "Bellator 74". Przegrał to starcie przez jednogłośny werdykt (3 × 29-27).
9 marca 2013 zmierzył się z weteranem UFC Mattem Veachem na "BAMMA 12", wygrywając przez poddanie w pierwszej rundzie dzięki duszeniu zza pleców.
Następnie 14 września 2013 zmierzył się z byłym zawodnikiem TUF Eddy’m Ellisem na "BAMMA 13." Przegrał walkę w bardzo kontrowersyjnej decyzji po złamaniu szczęki Ellisowi w pierwszej rundzie i wybronieniu wielu jego prób obaleń.
KSW i WFCA.
W połowie 2015 roku Wallhead podpisał kontrakt z polską organizacją Konfrontacja Sztuk Walki, gdzie w debiucie 31 października 2015 podczas gali "KSW 32: Road to Wembley" w Londynie technicznie znokautował Polaka, Rafała Moksa
9 kwietnia 2016 zawalczył dla rosyjskiej federacji World Fighting Championship Akhmat podczas gali "Akhmat Fight Show 18: Grand Prix Akhmat 2016" w konfrontacji z Giennadijm Kowałiowem. Wallhead wygrał walkę przez jednogłośną decyzję.
UFC.
W dniu 27 czerwca 2016 podpisał kontrakt z Ultimate Fighting Championship, aby walczyć z Jessinem Ayarim na "UFC Fight Night 93", zastępując Emila Meeka. Przegrał walkę przez niejednogłośną decyzję.
3 czerwca 2017 na "UFC 212" zmierzył się z Luanem Chagasem. Przegrał walkę przez poddanie duszeniem zza pleców w drugiej rundzie.
Oczekiwano, że 21 października 2017 podczas "UFC Fight Night 118" zawalczy z Brazylijczykiem, Warlleyem Alvesem, jednak Wallhead wypadł z tego starcia z powodu nielegalnego stosowania dopingu. Test na doping został przeprowadzony 7 października przez Amerykańską Agencję Antydopingową (USADA). Początkowo spekulowano, że do walki nie dojdzie przez kontuzję Wallheada.
Wallhead uzyskał pozytywny wynik testu poza zawodami zebranego 7 października 2017 r. Przez USADA. 6 lutego 2018 roku otrzymał dziewięciomiesięczne zawieszenie USADA za naruszenie testowanej ostaryny i jej metabolitu w wyniku zanieczyszczonego suplementu i mógł ponownie startować 7 lipca 2018 roku.
Ponowny powrót do Bellator MMA i Cage Warriors.
Po UFC związał się ponownie z Bellator MMA. W debiucie Wallhead zmierzył się z Abnerem Lloverasem 9 lutego 2019 roku podczas gali "Bellator: Newcastle". Wygrał walkę przez jednogłośną decyzję (29-28, 30-27, 30-27).
Następnie 4 maja tego samego roku pokonał jednogłośną decyzją sędziowską (29-27, 30-26, 30-27) Giorgio Pietrinia na "Bellator: Birmingham".
W lipcu 2022 po ponad dwuletniej przerwie powrócił do Cage Warriors na pojedynek z Polakiem, Danielem Skibińskim podczas wydarzenia "Cage Warriors 141". Wygrał walkę przez TKO w pierwszej rundzie.
12 listopada 2022 został tymczasowym mistrzem Cage Warriors w kategorii półśredniej, pokonując technicznym nokautem na gali "Cage Warriors 146" innego Polaka, Mateusza Figlaka w tej samej odsłonie rundowej.
Życie prywatne.
Jest żonaty i ma syna oraz córkę.

</doc>
<doc id="5388838" url="https://pl.wikipedia.org/wiki?curid=5388838" title="Herb gminy Górzno (powiat garwoliński)">
Herb gminy Górzno (powiat garwoliński)

Herb gminy Górzno – jeden z symboli gminy Górzno, ustanowiony 30 grudnia 2005.
Wygląd i symbolika.
Herb przedstawia na tarczy w polu złotym brązowy drewniany dwupiętrowy spichlerz zwieńczony spiczastym dachem, a pod nim zieloną gałąź dębu z trzema liśćmi i dwoma żołędziami. 

</doc>
<doc id="5388841" url="https://pl.wikipedia.org/wiki?curid=5388841" title="Herb gminy Łaskarzew">
Herb gminy Łaskarzew

Herb gminy Łaskarzew – jeden z symboli gminy Łaskarzew, ustanowiony 1 lutego 2013.
Wygląd i symbolika.
Herb przedstawia na tarczy w polu błękitnym trzy złote kłosy zboża (nawiązanie do rolnictwa gminy), a pod nimi skrzyżowane: złoty klucz i srebrno-złoty miecz (władza królewska i kościelna). 

</doc>
<doc id="5388843" url="https://pl.wikipedia.org/wiki?curid=5388843" title="Herb gminy Trojanów">
Herb gminy Trojanów

Herb gminy Trojanów – jeden z symboli gminy Trojanów, ustanowiony 5 sierpnia 2009.
Wygląd i symbolika.
Herb przedstawia na tarczy koloru czerwonego dzielonej w pas srebrną linią falistą (symbolizującą rzeki: Okrzejkę i Korytkę) w polu górnym srebrne koło młyńskie (nawiązujące do młynów rzecznych), natomiast w polu dolnym srebrne godło z herbu Ogończyk.

</doc>
<doc id="5388844" url="https://pl.wikipedia.org/wiki?curid=5388844" title="Herb gminy Miastków Kościelny">
Herb gminy Miastków Kościelny

Herb gminy Miastków Kościelny – jeden z symboli gminy Miastków Kościelny, ustanowiony 23 marca 2009.
Wygląd i symbolika.
Herb przedstawia na tarczy koloru złotego czerwony wizerunek kościoła z czarnymi oknami i dachem, a po jego obu stronach srebrne lilie. Jest to nawiązanie do kościoła w Miastkowie Kościelnym i jego patronki, Maryi.

</doc>
<doc id="5388848" url="https://pl.wikipedia.org/wiki?curid=5388848" title="Morgauszi">
Morgauszi



</doc>
<doc id="5388852" url="https://pl.wikipedia.org/wiki?curid=5388852" title="Jan Rokitnicki">
Jan Rokitnicki

Jan Rokitnicki herbu Prawdzic – chorąży dobrzyński i starosta dobrzyński w 1690 roku.
Poseł na sejm 1690 roku z ziemi dobrzyńskiej.

</doc>
<doc id="5388854" url="https://pl.wikipedia.org/wiki?curid=5388854" title="O dziwnym grajku">
O dziwnym grajku

O dziwnym grajku ("Der wunderliche Spielmann") – baśń opublikowana przez braci Grimm w 1819 roku w drugim wydaniu ich zbioru "Baśni" (tom 1, nr 8).
Treść.
Pewien skrzypek wędrował przez las. Grając marzył, by mieć towarzysza. Wilk, lis i zając zauroczeni jego muzyką, chcieli się z nim zaprzyjaźnić. Jednak grajek nie chciał takich towarzyszy i każde z tych zwierząt uwięził w pułapce. Zwierzęta uwolniły się jednak i ruszyły w pogoń za grajkiem, by się zemścić. Jednak skrzypek w międzyczasie znalazł towarzysza – drwala, który oczarowany jego muzyką obronił go przed zwierzętami. Grajek podziękował i ruszył w dalszą drogę.

</doc>
<doc id="5388855" url="https://pl.wikipedia.org/wiki?curid=5388855" title="Delfin w kulturze">
Delfin w kulturze

Delfin w kulturze – opis wystąpień delfina i jego symboliki w kulturze.
Delfin jest obecny w wierzeniach i kulturze wielu narodów, szczególnie tych, których historia związana jest z morzami lub oceanami. Współczesna symbolika łączy delfina z morzem i jego potęgą, ale też z łagodnością, miłością, przyjemnością, wolnością. Delfin jest również symbolem szybkości. Według Pliniusza delfin jest „najszybszym pośród wszystkich stworzeń”. W sztuce występuje też w parze z kotwicą jako symbol szybkości (delfin) i powolności (kotwica). Jest uważany za ratownika i przewodnika, a jego zabawy na falach sprawiają, że traktuje się go również jako symbol radości i uciesznych igraszek. Delfiny ze względu na swoje towarzyskie usposobienie były uważane za przyjaciół ludzi, wierzono, że słuchają poleceń wydawanych przez człowieka oraz że lubią śpiew i muzykę. Pojawienie się delfinów na falach traktowano jako zapowiedź nadchodzącej burzy.
Od czasów antycznych delfin jest popularnym ornamentem w sztuce i architekturze, szczególnie w krajach basenu Morza Śródziemnego. W sztuce występuje między innymi jako atrybut alegorii wody, mórz i oceanów oraz bogów związanych z morzem. Motyw delfina wykorzystywany jest w heraldyce, występuje na monetach, pieczęciach i banknotach.
Delfin w kulturach starożytnych.
W starożytnym Egipcie delfin pojawia się jako atrybut Izydy.
W starożytnej Grecji delfin, jako zwierzę szczególnie lubiące muzykę, kojarzony jest z Apollinem. Jedną z postaci Apollina jest delfin ("Apollo Delfinios)," w tej formie występuje jako opiekun wyroczni w Delfach. Delfin jest również atrybutem boga mórz Posejdona oraz bogini miłości Afrodyty.
W sztuce greckiej występują przedstawienia człowieka uratowanego przez delfiny. Jednym z mitów związanych z delfinem-ratownikiem jest opowieść o mistrzu gry na lirze Arionie z Metymny. Arion był synem Posejdona i nimfy Oneai. Wrzucony przez piratów do morza zdołał wcześniej zagrać na lirze. Muzyka zwabiła delfina, który uratował Ariona unosząc go na grzbiecie.
Według innej opowieści delfin uratował życie Telemacha, stąd wizerunek delfina umieścił na swojej tarczy Odyseusz, ojciec Telemacha. 
Wierzono również, że delfiny unosiły na brzeg ciała ludzi zmarłych w morzu. Tak też miało stać się z ciałem Melikantesa, na cześć którego ustanowiono igrzyska istmijskie.
Delfin przedstawiany był również jako wierzchowiec nimf morskich i nereid. Podobnie w starożytnym Rzymie częstym motywem w sztuce był chłopiec lub putto na delfinie.
W sztuce sepulkralnej starożytnego Rzymu delfiny występują jako przewodnicy dusz w zaświatach.
W sztuce antycznej delfin występuje również jako motyw ornamentalny lub element fauny morskiej.
Delfin w sztuce chrześcijańskiej.
Antyczne przedstawienie chłopca na delfinie lub delfina ratującego życie nabrało szczególnego znaczenia w sztuce chrześcijańskiej. W ikonografii chrześcijańskiej "Delphinus salvator" został skojarzony z Chrystusem i symbolizuje Chrystusa jako Zbawiciela.
Delfin z kotwicą lub statkiem na grzbiecie jest symbolem kościoła lub symbolem Chrystusa niosącego na swoich barkach kościół. Delfiny płynące na falach mogą również przedstawiać pełnych zapału chrześcijan dążących do zbawienia.
Szczególną symbolikę ma delfin owinięty wokół kotwicy. Przedstawienie to symbolizuje Chrystusa na krzyżu.
W Biblii wzmiankowana jest skóra delfina jako nakrycie Namiotu Spotkania, a także jako materiał, z którego zrobione były pokrowce na przedmioty liturgiczne.
Delfin jest atrybutem św. Lucjusza, biskupa Adrianopola (według legendy delfin wyniósł ciało zmarłego świętego z morza) oraz św. Petroneli.
Delfin w heraldyce.
Delfin jest jednym ze zwierząt morskich występujących w heraldyce. Przedstawiany z dużą głową i płetwami, wygięty w łuk. W heraldyce delfin symbolizuje zwycięstwo na morzu, szczerą opiekę i wierność.

</doc>
<doc id="5388859" url="https://pl.wikipedia.org/wiki?curid=5388859" title="Carlton Alfred Smith">
Carlton Alfred Smith

Carlton Alfred Smith (ur. 27 sierpnia 1853 w Londynie, zm. 3 grudnia 1946 tamże) – brytyjski malarz, głównie akwarelista, oraz rysownik; specjalizował się w scenach rodzajowych. Do częstych motywów jego twórczości należały przedstawienia matek z córkami oraz wnętrza wiejskich chat.
Życiorys.
Carlton Alfred Smith urodził się w Londynie w 1853 roku, jego ojciec Alfred Smith był stalorytnikiem. W dzieciństwie Carlton kształcił się we Francji, a studiował w Slade School of Fine Art w Londynie. Na początku swej kariery artystycznej zajmował się litografią, potem poświęcił się malarstwu. Około roku 1891 ożenił się z Marthą Sarah King, również malarką, z którą miał dwie córki. Mieszkał w Londynie oraz w latach 1901–1911 w Witley w hrabstwie Surrey. W latach 1916–1923 przebywał w Indiach, gdzie malował scenki uliczne, pejzaże i portrety.
Wystawiał m.in. w Royal Academy (29 wystawionych tam obrazów w latach 1879–1904), w Royal Institute of Painters in Watercolours (był członkiem tego towarzystwa od 1889 roku), w Royal Society of British Artists (członkostwo od 1879 roku), w Royal Institute of Painters in Oil Colours (członkostwo od 1890) oraz w Royal Glasgow Institute of the Fine Arts. Jego prace pojawiały się też jako ilustracje w czasopismach, np. w „Illustrated London News”.
Obrazy Carltona Alfreda Smitha znajdują się w zbiorach m.in. Muzeum Wiktorii i Alberta w Londynie ("Recalling the past: a Girl destroying some Old letters" z 1888), Sunderland Art Gallery, National Gallery of Victoria w Melbourne ("Christmas Eve"), Art Gallery of South Australia w Adelaide ("Dawn" z 1899) oraz National Museum Cardiff ("Neighbourly Gossip").

</doc>
<doc id="5388864" url="https://pl.wikipedia.org/wiki?curid=5388864" title="Gordon Murray Automotive">
Gordon Murray Automotive

Gordon Murray Design, Gordon Murray Automotive – brytyjski producent mikrosamochodów i supersamochodów z siedzibą w Shalford, działający od 2007 roku. 
Historia.
Gordon Murray Design.
Pierwszym autorskim przedsięwzięciem Gordona Murraya była firma projektowa Gordon Murray Design założona w 2007 roku po tym, jak 2 lata wcześnie opuścił on struktury McLaren Cars i zdecydował się działać odtąd niezależnie. Pochodzący z Południowej Afryki konstruktor wyspecjalizował się odtąd w doradztwie projektowym, pracując także nad własnym projektem nietypowego samochodu miejskiego. T.25 zaprezentowany został w 2010 roku, charakteryzując się koncepcją nietypowego hatchbacka z nietypowo otwieranym nadwoziem i ekonomicznym napędem. 
W 2011 roku Gordon Murray przedstawił z kolei ewolucyjne rozwinięcie projektu T.25 w postaci w pełni elektrycznego T.27, który powstał we współpracy z innym brytyjskim przedsiębiorstwem Zytek Automotive. W sierpniu 2013 Gordon Murray zapowiadał, że oba samochody trafią do seryjnej produkcji w 2016 roku, jednak ostatecznie nie doczekały się one realizacji i nie wykroczyły poza fazę przedprodukcyjnych prototypów. W 2015 roku głęboko zmodernizowany T.25 miał być seryjnie wytwarzany w partnerstwie z gigantem paliwowym Shell, jednak i to przedsięwzięcie zakończyło się jedynie zbudowaniem testowego prototypu Shell Concept Car w 2016 roku.
Gordon Murray Automotive.
W 2017 roku Gordon Murray zmienił profil swojej dotychczasowej działalności, inaugurując nową nazwę przedsiębiorstwa jako Gordon Murray Automotive. Konstruktor skoncentrował się odtąd na małoseryjnych supersamochodach, nawiązujących do koncepcji i założeń stojących za najsłynniejszym projektem Murraya - McLarenem F1 z 1992 roku. W sierpniu 2020 brytyjskie przedsiębiorstwo przedstawiło swój pierwszy seryjny produkt w postaci GMA T.50. W lutym 2022 zakłady w angielskim Surrey rozpoczęły małoseryjną produkcję supersamochodu, z pulą egzemplarzy ściśle limitowaną do nie więcej niż 100 sztuk. W tym samym roku, miesiąc wcześniej, GMA przedstawiło swój drugi model - mniejszy i lżejszy supersamochód GMA T.33. Brytyjska firma planuje rozpocząć ręczną produkcję tego modelu w 2024 roku, podobnie jak w przypadku T.50 ograniczając serię egzemplarzy do 100 samochodów i wyprzedając wszystkie modele tuż po premierze.

</doc>
<doc id="5388866" url="https://pl.wikipedia.org/wiki?curid=5388866" title="Gordon Murray Design">
Gordon Murray Design



</doc>
<doc id="5388867" url="https://pl.wikipedia.org/wiki?curid=5388867" title="Fundacja Gerlsy">
Fundacja Gerlsy

Fundacja Gerlsy – fundacja działająca na rzecz kobiet. Założona 25 lipca 2018 roku w Warszawie przez Olgę Bołądź, Magdalenę Lamparską i Jowitę Radzińską. 
Fundacja prowadzi działania kulturalno-edukacyjno-oświatowe i dobroczynne, których celem jest poprawa sytuacji kobiet. W ramach działalności fundacji organizowane są różnorodne projekty i warsztaty: "Gerlsowe warsztaty kreatywnego pisania", "Gerlsowe warsztaty pewności dla siebie kobiet", "Gerlsowe warsztaty współpracy" i "Analiza scenariusza". 
Dodatkowo fundacja zrealizowała krótkometrażowy film – "Alicja i Żabka", który wyreżyserowała Olga Bołądź oraz podcast w stylu storytell – "Grubo albo wcale". Fundacja ma za sobą dwie edycje warsztatów scenopisarskich "Kreatywna randka".
Działania organizacji oparte są na solidarności kobiet i sile grupowości. Celem organizacji jest stworzenie przestrzeni, w której kobiety będą mogły mówić własnym głosem o swoich sprawach i sprawach dla nich ważnych. 
W 2019 roku fundacja została nominowana do nagrody w kategorii "AKTYWIZM".
Projekty.
"Alicja i Żabka".
"Alicja i Żabka" to krótkometrażowy film z 2020 roku, który przedstawia historię szybkiego dorastania, na które główna bohaterka – Alicja nie jest gotowa. Film przenosi nas do pięknego, ale zarazem przerażającego fantastycznego świata.
Filmowa opowieść podobnie, jak bajka zawiera mnóstwo symboli i ukrytych znaczeń. Głównym problemem, z którym zmaga się Alicja jest podjęcie trudnej decyzji – czternastoletnia bohaterka jest w niechcianej ciąży i zastanawia się nad tym, czy dokonać aborcji. 
W filmie zagrali m.in.: Agnieszka Suchora, Wiktoria Gorodeckaja, Jan Frycz, Magdalena Turczeniewicz, Leszek Stanek, Magdalena Boczarska, Janusz Chabior, Łukasz Simlat, Izabela Kuna, Katarzyna Grochola. 
Autorkami scenariusza są Olga Bołądź i Magdalena Lamparska. 
Film otrzymał 5 nagród i 9 nominacji. 
"Grubo albo wcale".
"Grubo albo wcale" to podcast transmitowany na platformie Storytel składający się z dwudziestu odcinków o luźnej tematyce. Prowadzony przez założycielki Fundacji Gerlsy oraz Julitę Olszewską.
Warsztaty.
"Czy pewność siebie można wybrać?".
Cykl warsztatów o pewności siebie, których partnerem był sklep odzieżowy Mohito.
"Kreatywna randka".
Warsztaty scenopisarskie prowadzone w latach 2019—2021. Projekt dofinansowany ze środków Narodowego Centrum Kultury w ramach programu "Kultura w sieci".

</doc>
<doc id="5388868" url="https://pl.wikipedia.org/wiki?curid=5388868" title="Mistrzostwa Europy w Biegach Przełajowych 2022">
Mistrzostwa Europy w Biegach Przełajowych 2022

28. Mistrzostwa Europy w Biegach Przełajowych – zawody lekkoatletyczne w biegach przełajowych, które odbyły się 11 grudnia 2022 roku w Parku La Mandria nieopodal Turynu.
Program.
Źródło: "piemonte22results.european-athletics.com".
Klasyfikacja medalowa.
Źródło: "piemonte22results.european-athletics.com".

</doc>
<doc id="5388877" url="https://pl.wikipedia.org/wiki?curid=5388877" title="Sejm 1695">
Sejm 1695



</doc>
<doc id="5388878" url="https://pl.wikipedia.org/wiki?curid=5388878" title="Sejm 1681">
Sejm 1681



</doc>
<doc id="5388879" url="https://pl.wikipedia.org/wiki?curid=5388879" title="Sejm 1683">
Sejm 1683



</doc>
<doc id="5388880" url="https://pl.wikipedia.org/wiki?curid=5388880" title="Magiczne rondo">
Magiczne rondo



</doc>
<doc id="5388881" url="https://pl.wikipedia.org/wiki?curid=5388881" title="Sejm 1659">
Sejm 1659



</doc>
<doc id="5388882" url="https://pl.wikipedia.org/wiki?curid=5388882" title="Sejm 1685">
Sejm 1685



</doc>
<doc id="5388884" url="https://pl.wikipedia.org/wiki?curid=5388884" title="Sejm 1678/1679">
Sejm 1678/1679



</doc>
<doc id="5388885" url="https://pl.wikipedia.org/wiki?curid=5388885" title="Sejm 1664/1665">
Sejm 1664/1665



</doc>
<doc id="5388886" url="https://pl.wikipedia.org/wiki?curid=5388886" title="Sejm 1661">
Sejm 1661



</doc>
<doc id="5388887" url="https://pl.wikipedia.org/wiki?curid=5388887" title="Sejm 1581">
Sejm 1581



</doc>
<doc id="5388889" url="https://pl.wikipedia.org/wiki?curid=5388889" title="Zygmunt Strubel">
Zygmunt Strubel

Zygmunt Wacław Strubel (ur. 6 marca 1897 w Warszawie, zm. 29 marca 1959 w Londynie) – major kawalerii Wojska Polskiego, kawaler Orderu Virtuti Militari.
Życiorys.
Urodził się 6 marca 1897 w Warszawie, w rodzinie Ignacego (1872–1928), artysty malarza, i Wiktorii z Kozłowskich (1872–1948). W 1916 ukończył prywatną Szkołę Emiliana Konopczyńskiego w rodzinnym mieście i rozpoczął studia w Szkole Głównej Gospodarstwa Wiejskiego w Warszawie.
10 października 1918 w Mińsku Mazowieckim wstąpił do szwadronu kawalerii, który wchodził w skład Polskiej Siły Zbrojnej, a następnie został włączony w skład odtwarzanego 5 pułku ułanów. W szeregach tego oddziału walczył na wojnie z Ukraińcami, a następnie na wojnie z bolszewikami. Od 23 lutego do 20 czerwca 1920 był uczniem kawaleryjskiej 27. klasy Szkoły Podchorążych w Warszawie.
W sobotę 5 czerwca 1920 jako reprezentant Klubu Sportowego „Polonia” zwyciężył w „wyścigu pieszym Belweder–Stare Miasto” (później nazwanym I Biegiem Belwederskim), pokonując dystans 4200 m w czasie 14,52 min. W nagrodę otrzymał srebrny puchar.
Po ukończeniu szkoły wrócił do macierzystego pułku na froncie. 16 lutego 1921 został mianowany z dniem 1 stycznia 1921 podporucznikiem kawalerii. Po zakończeniu działań wojennych pozostał w wojsku jako oficer zawodowy i kontynuował służbę w 5 pułku ułanów w Ostrołęce. 3 maja 1922 został zweryfikowany w stopniu podporucznika ze starszeństwem od 1 lipca 1920 i 172. lokatą w korpusie oficerów jazdy (od 1924 – kawalerii). 12 lutego 1923 prezydent RP awansował go z dniem 1 stycznia 1923 na porucznika ze starszeństwem z 1 listopada 1921 i 7. lokatą w korpusie oficerów kawalerii. Od maja 1928 do października 1929 był przydzielony z macierzystego pułku do Dowództwa 2 Dywizji Kawalerii w Warszawie na stanowisko II oficera sztabu. W międzyczasie (2 kwietnia 1929) prezydent RP nadał mu z dniem 1 stycznia 1929 stopień rotmistrza w korpusie oficerów kawalerii i 32. lokatą. Z dniem 15 października 1929 został przydzielony na siedmioipółmiesięczny kurs doskonalący młodszych oficerów kawalerii (tzw. kurs dowódców szwadronów) w Centrum Wyszkolenia Kawalerii w Grudziądzu. W październiku 1930 został przeniesiony do Centrum Wyszkolenia Kawalerii na stanowisko dowódcy szwadronu szkolnego Szkoły Podchorążych Kawalerii. Na majora awansował ze starszeństwem z 19 marca 1938 i 16. lokatą w korpusie oficerów kawalerii. W marcu 1939 na stanowisku dowódcy szwadronu zapasowego 5 puł.
21 sierpnia 1939 z rozkazu dowódcy Samodzielnej Grupy Operacyjnej „Narew” objął dowództwo odcinka „Myszyniec” z zadaniem opóźniania nieprzyjaciela na drodze Myszyniec–Ostrołęka. 31 sierpnia zdał dowództwo odcinka i został przydzielony do dowództwa 5 puł. 4 września dowodził wypadem na wsie Sokoły (niem. Sokollen) i Długi Kąt (niem. Klarheim), położone na terytorium III Rzeszy. 7 września zorganizował oddział złożony z żołnierzy–rozbitków 33 i 41 Dywizji Piechoty, i dowodził nim do 12 września. Od 14 września pełnił obowiązki zastępcy dowódcy 5 pułku ułanów. 6 października 1939, po kapitulacji pułku, dostał się do niemieckiej niewoli. Przebywał w Oflagu VII A Murnau.
Po uwolnieniu z niewoli wyjechał do Anglii i pozostał na emigracji. W czerwcu 1947 przebywał w Hursley. Później awansował na podpułkownika. Zmarł 29 marca 1959 w Londynie i został pochowany na cmentarzu St. Mary's (inaczej Battersea Rise) w Wandsworth. W tym samym grobie został pochowany major Konstanty Horoch (1892–1960). Symboliczny grób Zygmunta Strubla znajduje się na Cmentarzu Powązkowskim w Warszawie.

</doc>
<doc id="5388891" url="https://pl.wikipedia.org/wiki?curid=5388891" title="(5460) Tsénaat'a'í">
(5460) Tsénaat'a'í



</doc>
<doc id="5388893" url="https://pl.wikipedia.org/wiki?curid=5388893" title="104 Gwardyjska Dywizja Powietrznodesantowa">
104 Gwardyjska Dywizja Powietrznodesantowa



</doc>
<doc id="5388894" url="https://pl.wikipedia.org/wiki?curid=5388894" title="Teplička (dopływ Wagu)">
Teplička (dopływ Wagu)

Teplička – duży potok w Górach Strażowskich na Słowacji, lewobrzeżny dopływ Wagu. Długość ok. 26 km. Nazwa pochodzi od ciepłych źródeł („cieplic”) w dolinie w jego dolnym biegu, na terenie dzisiejszych Trenczyńskich Cieplic.
Źródła na zachodnich zboczach grzbietu łączącego szczyty Homôľka (907 m n.p.m.) i Vápeč (956 m n.p.m.), na wysokości ok. 600 m n.p.m., poniżej drogi II/574, łączącej miejscowości Valaská Belá i Horná Poruba. Spływa początkowo w kierunku południowo-zachodnim przez wieś Dolná Poruba, następnie w kierunku zachodnim. Poniżej wsi Omšenie skręca ku północnemu zachodowi. Tu potok przegrodzono niewielka zaporą, tworząc zbiornik wodny Baračka. Poniżej zapory Teplička przebija się przez pasmo gór wąską doliną, którą ograniczają Grófovec (557 m n.p.m.) na północy i Klepáč 575 m n.p.m. na południu i w której rozłożyło się uzdrowisko Trenczyńskie Cieplice. Przełom ten powstał w linii złomu tektonicznego, z którym związane jest występowanie wspomnianych ciepłych źródeł.
Pierwotnie Teplička uchodziła do Wagu w miejscowości Trenčianska Teplá na wysokości ok. 220 m n.p.m. Obecnie, po wybudowaniu Kanału Koczkowskiego, skierowano ją sztucznym korytem biegnącym na południe równolegle do w/w. kanału, do którego uchodzi dopiero w Trenczynie, poniżej elektrowni wodnej Trenczyn, na wysokości ok. 210 m n.p.m.

</doc>
<doc id="5388895" url="https://pl.wikipedia.org/wiki?curid=5388895" title="Rano przeszedł huragan">
Rano przeszedł huragan

Rano przeszedł huragan – zbeletryzowany, zideologizowany pamiętnik z elementami powieści produkcyjnej autorstwa Władysława Machejka z 1955. Najsłynniejsza powieść tego autora, wznawiana siedmiokrotnie. 
Utwór powstał w oparciu o zapiski autora z lat 1944-1945, kiedy to Machejek był sekretarzem komitetu powiatowego Polskiej Partii Robotniczej w Nowym Targu. Jak napisał, starał się w swoich wspomnieniach "utrzymać surowy, bezpośredni ton owego czasu". Pierwsze zapisy pamiętnika pochodzą z 20 grudnia 1944 (Pstroszyce), a ostatnie z 21 lutego 1945 (Nowy Targ). W swoim dziele autor zawarł fragmenty rzekomego dziennika Józefa Kurasia, kilkakrotnie cytowane w różnych wydawnictwach jako autentyczne, np. Strach. Antysemityzm w Polsce tuż po wojnie. Historia moralnej zapaści. Był to twór przedstawiony tylko w książce Machejka, najprawdopodobniej tak przerobiony przez organy bezpieczeństwa, by ukazać podziemie antykomunistyczne w jak najbardziej nieprzychylnym świetle. 
Dzieło opisuje koleje walk służb komunistycznych z polskim podziemiem niepodległościowym na terenach nowotarszczyzny, w tym zwłaszcza oddziałami Józefa Kurasia "Ognia", określając je w tekstach niezwykle pejoratywnie ("banda", "terroryści"):"A gdy ujawnił się Poświst – uważany w ostatnim okresie działalności wielkiej bandy "Błyskawica" za zastępcę "Ognia" – ujawniło się kilkudziesięciu terrorystów".

</doc>
<doc id="5388902" url="https://pl.wikipedia.org/wiki?curid=5388902" title="Odaje pod Słobódką">
Odaje pod Słobódką



</doc>
<doc id="5388906" url="https://pl.wikipedia.org/wiki?curid=5388906" title="Słobódka pod Odajami">
Słobódka pod Odajami



</doc>
<doc id="5388910" url="https://pl.wikipedia.org/wiki?curid=5388910" title="Andrejus Sorokinas">
Andrejus Sorokinas

Andrejus Sorokinas (ur. 10 sierpnia 1970 w Wilnie) – litewski piłkarz występujący na pozycji obrońcy, reprezentant kraju.
Życiorys.
Seniorską karierę rozpoczynał w 1991 roku w Panerysie Wilno. W klubie tym występował do 1996 roku, rozgrywając dla niego 92 mecze w A lydze. Następnie został zawodnikiem Žalgirisu Wilno. 16 października 1996 roku zadebiutował w reprezentacji w przegranym 1:3 towarzyskim meczu z Brazylią. W sezonie 1996/1997 zdobył z Žalgirisem Puchar Litwy, a w sezonie 1998/1999 został mistrzem kraju. W sezonie 2001/2002 występował w Jagiellonii Białystok, rozgrywając wówczas 25 spotkań ligowych. Następnie wrócił do Žalgirisu Wilno, z którym w sezonie 2003 zdobył krajowy puchar. Na początku 2006 roku zakończył karierę.

</doc>
<doc id="5388911" url="https://pl.wikipedia.org/wiki?curid=5388911" title="Budzyn">
Budzyn



</doc>
<doc id="5388912" url="https://pl.wikipedia.org/wiki?curid=5388912" title="Boris Pawłow">
Boris Pawłow

Boris Pawłow Pawłow (, ur. 13 maja 1894 w Widyniu, zm. 1952 w Belene) – bułgarski prawnik i polityk, minister sprawiedliwości Carstwa Bułgarii (1944) deputowany do Zgromadzenia Narodowego XXII kadencji (1927-1931).
Życiorys.
Urodził się w Widyniu. W 1912 ukończył studia prawnicze na Uniwersytecie Sofijskim. Uczestnik wojen bałkańskich i I wojny światowej. Po wojnie pracował jako adwokat. Był członkiem Partii Demokratycznej. W 1944 przez tydzień pełnił urząd ministra sprawiedliwości i edukacji w gabinecie Konstantina Murawiewa. Aresztowany w 1945 i skazany na rok więzienia. Po wyjściu z więzienia utrzymywał kontakty z opozycją antykomunistyczną za co został ponownie uwięziony i osadzony w obozie Belene. Zmarł w obozie w 1952.
Był wdowcem, miał dziecko. W sierpniu 1996 został pośmiertnie zrehabilitowany przez Sąd Najwyższy.

</doc>
<doc id="5388925" url="https://pl.wikipedia.org/wiki?curid=5388925" title="Witowce">
Witowce

Witowce (; ) – wieś na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów wieś w okręgu wiejskim Dołhinów, w gminie Dołhinów, w powiecie wilejskim, w guberni wileńskiej Imperium Rosyjskiego. W 1866 roku liczyła 92 mieszkańców (47 dusz rewizyjnych) w 12 domach. Należała do dóbr Dołhinów, własność Kamieńskich.
W latach 1921–1945 wieś leżała w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwały tu 163 osoby, 157 było wyznania rzymskokatolickiego a 6 prawosławnego. Jednocześnie 156 mieszkańców zadeklarowało polską, 6 białoruską a 1 inną przynależność narodową. Było tu 27 budynków mieszkalnych. W 1931 w 36 domach zamieszkiwało 170 osób.
Wierni należeli do parafii rzymskokatolickiej i prawosławnej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do Białoruskiej SRR.
Od 1991 w składzie niepodległej Białorusi.
Do 2013 w sielsowiecie Ścieszyce.

</doc>
<doc id="5388926" url="https://pl.wikipedia.org/wiki?curid=5388926" title="1836 w sztukach plastycznych">
1836 w sztukach plastycznych



</doc>
<doc id="5388927" url="https://pl.wikipedia.org/wiki?curid=5388927" title="Husinec (Czechy)">
Husinec (Czechy)



</doc>
<doc id="5388928" url="https://pl.wikipedia.org/wiki?curid=5388928" title="Husinec (powiat Praga-Wschód)">
Husinec (powiat Praga-Wschód)



</doc>
<doc id="5388929" url="https://pl.wikipedia.org/wiki?curid=5388929" title="Nowa Wieś (rejon kołomyjski)">
Nowa Wieś (rejon kołomyjski)

 
Nowa Wieś (dawn. Neudorf) – dawna wieś na Ukrainie, w obwodzie iwanofrankiwskim, w rejonie kołomyjskim. Leżała na zachód od Mołodyłowa i na południe od Strupkowa.
Historia.
Nowa Wieś (Neudorf) to dawniej samodzielna wieś. W II Rzeczypospolitej stanowiła gminę jednostkową "Nowa Wieś" w powiecie tłumackim w województwie stanisławowskim. 1 sierpnia 1934 roku w ramach reformy na podstawie ustawy scaleniowej weszła w skład nowej zbiorowej gminy Otynia, gdzie we wrześniu 1934 utworzyła gromadę.
Po wojnie włączona w struktury ZSRR.

</doc>
<doc id="5388931" url="https://pl.wikipedia.org/wiki?curid=5388931" title="Wójtówka (rejon wilejski)">
Wójtówka (rejon wilejski)

Wójtówka – dawny zaścianek. Tereny, na których leżał, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie wilejskim, w gminie Dołhinów.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 13 osób.
Wierni należeli do parafii rzymskokatolickiej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5388937" url="https://pl.wikipedia.org/wiki?curid=5388937" title="Jurkówka (obwód iwanofrankiwski)">
Jurkówka (obwód iwanofrankiwski)

 
Jurkówka (ukr. Юрківка) – dawna wieś na Ukrainie, w obwodzie iwanofrankiwskim, w rejonie kołomyjskim. Leżała na północ od Miłowania i na południe od Roszniowa.
Historia.
Jurkówka to dawniej samodzielna wieś. W II Rzeczypospolitej stanowiła gminę jednostkową "Jurkówka" w powiecie tłumackim w województwie stanisławowskim. 1 sierpnia 1934 roku w ramach reformy na podstawie ustawy scaleniowej weszła w skład nowej zbiorowej gminy Roszniów, gdzie we wrześniu 1934 utworzyła gromadę.
Po wojnie włączona w struktury ZSRR.

</doc>
<doc id="5388938" url="https://pl.wikipedia.org/wiki?curid=5388938" title="Wrzosy (rejon wilejski)">
Wrzosy (rejon wilejski)

Wrzosy – dawny folwark. Tereny, na których leżał, znajdują się obecnie na Białorusi, w obwodzie mińskim, w rejonie wilejskim, w sielsowiecie Dołhinów.
Historia.
W czasach zaborów folwark w powiecie wilejskim, w guberni wileńskiej Imperium Rosyjskiego.
W latach 1921–1945 folwark leżał w Polsce, w województwie wileńskim, w powiecie wilejskim, w gminie Dołhinów.
Powszechny Spis Ludności z 1921 roku nie podał danych dotyczących miejscowości. W 1931 w 1 domu zamieszkiwało 16 osób.
Wierni należeli do parafii rzymskokatolickiej w Dołhinowie. Miejscowość podlegała pod Sąd Grodzki w Krzywiczach i Okręgowy w Wilnie; właściwy urząd pocztowy mieścił się w Dołhinowie.

</doc>
<doc id="5388940" url="https://pl.wikipedia.org/wiki?curid=5388940" title="Słobódka pod Tłumaczem">
Słobódka pod Tłumaczem



</doc>
<doc id="5388943" url="https://pl.wikipedia.org/wiki?curid=5388943" title="Konstantynówka (obwód iwanofrankiwski)">
Konstantynówka (obwód iwanofrankiwski)

 
Konstantynówka (ukr. Константинівка) – dawna wieś na Ukrainie, w obwodzie iwanofrankiwskim, w rejonie tłumackim. Leżała na północ od Hostowa i na południe od Tarnowicy Polnej. Po wsi nie pozostało nic.
Historia.
Konstantynówka to dawniej samodzielna kolonia niemiecka. W II Rzeczypospolitej stanowiła gminę jednostkową "Konstantynówka" w powiecie tłumackim w województwie stanisławowskim. 1 sierpnia 1934 roku w ramach reformy na podstawie ustawy scaleniowej weszła w skład nowej zbiorowej gminy Tarnowica Polna, gdzie we wrześniu 1934 wraz z Mogiłą utworzyła gromadę.
Po wojnie włączona w struktury ZSRR.

</doc>
<doc id="5388984" url="https://pl.wikipedia.org/wiki?curid=5388984" title="Funkcja π">
Funkcja π



</doc>
<doc id="5388985" url="https://pl.wikipedia.org/wiki?curid=5388985" title="Ruchy talassokratyczne">
Ruchy talassokratyczne



</doc>
<doc id="5388986" url="https://pl.wikipedia.org/wiki?curid=5388986" title="Ruchy talassogeniczne">
Ruchy talassogeniczne



</doc>
<doc id="5388987" url="https://pl.wikipedia.org/wiki?curid=5388987" title="Talassogeneza">
Talassogeneza



</doc>
<doc id="5388989" url="https://pl.wikipedia.org/wiki?curid=5388989" title="Piotr Szamowski">
Piotr Szamowski

Piotr Szamowski herbu Prus I – skarbnik łęczycki w latach 1692-1702.
Poseł na sejm 1692/1693 roku z ziemi dobrzyńskiej.

</doc>
<doc id="5388996" url="https://pl.wikipedia.org/wiki?curid=5388996" title="Cygnus NG-18">
Cygnus NG-18

Cygnus NG-18 – misja statku transportowego Cygnus, prowadzona przez prywatną firmę Orbital ATK na zlecenie amerykańskiej agencji kosmicznej NASA w ramach programu Commercial Resupply Services w celu zaopatrzenia Międzynarodowej Stacji Kosmicznej.

</doc>
<doc id="5388998" url="https://pl.wikipedia.org/wiki?curid=5388998" title="Michaił Sotnikow">
Michaił Sotnikow

Michaił Wasiljewicz Sotnikow (ros. Михаил Васильевич Сотников, ur. 15 stycznia 1925 we wsi w Baszkirii, zm. 17 lub 19 maja 1945) – rosyjski saper, gefrajter gwardii, radziecki bohater wojenny.
Życiorys.
Sotnikow urodził się we wsi, w Baszkirskiej Autonomicznej Socjalistycznej Republice Radzieckiej w rodzinie chłopskiej. Przed II wojną światową pracował w kołchozie „Rodina” w obwodzie orenburskim. W 1940 ukończył VII klasę. Służył jako saper w 91. Samodzielnym Gwardyjskim Batalionie Saperów w 8 Armii Gwardii. Walczył na Froncie Południowo-Zachodnim, 3 Froncie Ukraińskim i 1 Froncie Białoruskim. Pierwsze odznaczenie zdobył za działania podczas operacji ofensywnej w Dniepropietrowsku, 28 listopada 1943 – usunął wówczas 45 min, podążając przed swoim oddziałem. Następnie rozminował tamę, usuwając 25 min. Odznaczono go 12 grudnia 1943 medalem „Za odwagę”. 14 stycznia 1945 w pobliżu Nowego Miasta przedarł się na linię obrony wroga, rozpoznając położenie pól minowych i zasieków, 15–20 m od okopów wroga. Za tę akcję uzyskał Order Sławy III stopnia.
W okresie od 11 do 23 lutego 1945 odznaczył się w walkach o twierdzę Poznań. W trakcie blokady fortu Va przedostał się do niego jaki pierwszy, zaatakował granatami kordegardę, rozbijając 10 żołnierzy niemieckich, ponadto ewakuował rannych żołnierzy. Podczas szturmu na cytadelę, podczas ostrzału wroga wraz z podległymi mu żołnierzami zbudował most przez fosę. Samodzielnie zabił 27 niemieckich żołnierzy. Za te działania został odznaczony Orderem Sławy II stopnia.
W dniach 23–29 kwietnia 1945 podczas bitwy o Berlin Sotnikow pod ostrzałem nieprzyjaciela oczyścił z min trasę do Szprewy i , umożliwiając przekroczenie ich przez wojska radzieckie. 29 kwietnia 1945 wraz z grupą żołnierzy rozminował most, umożliwiając odbywanie się po nim stałego transportu. Pomimo doczekania końca wojny, nie wrócił do domu. 15 maja 1945 został ranny w głowę, zmarł w szpitalu ewakuacyjnym nr 2575, 17 lub 19 maja 1945. 15 maja 1946 został pośmiertnie odznaczony Orderem Sławy I stopnia.
Został pochowany na cmentarzu radzieckim nr 2 w parku im. ks. Józefa Poniatowskiego w Łodzi (mogiła nr 15).

</doc>
<doc id="5388999" url="https://pl.wikipedia.org/wiki?curid=5388999" title="Podolchówka (obwód grodzieński)">
Podolchówka (obwód grodzieński)

Podolchówka (, "Padalchouka"; , "Podolchowka") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
W dwudziestoleciu międzywojennym leżała w Polsce, w województwie nowogródzkim, w powiecie lidzkim, w gminie Myto/Wawiórka. W 1921 miejscowość liczyła 41 mieszkańców, zamieszkałych w 9 budynkach, w tym 28 Polaków i 13 Białorusinów. 32 mieszkańców było wyznania rzymskokatolickiego i 9 prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5389000" url="https://pl.wikipedia.org/wiki?curid=5389000" title="Podolchówka">
Podolchówka



</doc>
<doc id="5389001" url="https://pl.wikipedia.org/wiki?curid=5389001" title="Przetwarzanie elaboracyjne">
Przetwarzanie elaboracyjne

Przetwarzanie elaboracyjne (nazywane także metodą ciekawskiego dziecka) – sposób nauki, w którym zadaje się pytania wyjaśniające fakt, którego chcemy się nauczyć. Podobnie jak dziecko, które pyta dlaczego.
Skuteczność tej metody potwierdzają badania z 1987 roku, które przeprowadzili Presley, McDaniel, Turnure, Wood oraz Ahmad. Metoda polega na znajdowaniu dodatkowych pytań, które rozszerzają kontekst i pozwalają spojrzeć na zapamiętywane informacje z szerszej perspektywy.

</doc>
<doc id="5389004" url="https://pl.wikipedia.org/wiki?curid=5389004" title="(14566) Hokule'a">
(14566) Hokule'a



</doc>
<doc id="5389008" url="https://pl.wikipedia.org/wiki?curid=5389008" title="Bajram Fevzi">
Bajram Fevzi



</doc>
<doc id="5389010" url="https://pl.wikipedia.org/wiki?curid=5389010" title="OV1-6">
OV1-6

OV1-6 ("Orbiting Vehicle 1-6") – amerykański wojskowy satelita technologiczny z serii OV1, którego zadaniem było wypuszczenie na orbicie kilku dmuchanych balonów, będących celem pomiarów i obserwacji z powierzchni Ziemi. Wyniesiony w listopadzie 1966 roku na orbitę satelita był ładunkiem dodatkowym misji, której głównym celem było wyniesienie podczas lotu suborbitalnego prototypu kapsuły Gemini B, a także wyniesienie na niską orbitę okołoziemską makiety stacji kosmicznej MOL.
Opis i działanie.
OV1-6 został zbudowany przez firmę Convair, należącą do koncernu General Dynamics, jako kolejny satelita typu OV1. Statki tej serii charakteryzowały się standaryzowaną konstrukcja. Satelita miał kształt cylindra o długości 1,7 m, średnicy 69 cm i masie 202 kilogramów. OV1-6 w nie posiadał oddzielnego bloku napędowego, ponieważ został wyniesiony na orbitę jako ładunek dodatkowy przy wynoszeniu na orbitę makiety stacji kosmicznej MOL przy pomocy członu Transtage.
Misja.
Misja rozpoczęła się 3 listopada 1966 roku, kiedy rakieta Titan 3C wyniosła z kosmodromu Cape Canaveral Air Force Station na niską orbitę okołoziemską, jako ładunek dodatkowy satelitę technologicznego OV1-6. Po znalezieniu się na orbicie OV1-6 otrzymał oznaczenie COSPAR 1966-99C.
Satelita po wykonaniu swojej misji spłonął w górnych warstwach atmosfery 31 grudnia 1966 roku.

</doc>
<doc id="5389044" url="https://pl.wikipedia.org/wiki?curid=5389044" title="Bayraktar Akıncı">
Bayraktar Akıncı

Bayraktar Akıncı – turecki, bezzałogowy, bojowy aparat latający ( – UCAV) klasy HALE (high-altitude long-endurance).
Historia.
Program budowy nowego, dużego bezzałogowego aparatu latającego, zdolnego do realizacji misji uderzeniowych i napędzanego silnikami tłokowymi, charakteryzującego się zdolnością do długotrwałego przebywania w powietrzu na dużej wysokości, został uruchomiony przez rząd turecki w 2016 roku. Do realizacji projektu przystąpiła firma Baykar i Turkish Aerospace Industries. Ostatecznie, do dalszej realizacji wybrano konstrukcje zaprezentowaną przez Baykar, która w 2018 roku podpisała stosowną umowę z tureckim Ministerstwem Obrony. Początkowo planowano wykorzystać do napędu nowego samolotu lokalnie produkowane jednostki, jednak z powodu braku odpowiedniego silnika na rynku, sięgnięto po konstrukcje zagraniczne. Nawiązano współprace z ukraińskim wytwórcą Iwczenko-Progress, który dostarczył turbośmigłowe AI-450T. Silnik dysponuje mocą 335 kW (450 KM). W oparciu o te jednostki napędowe, zbudowano pierwszy prototyp oznaczony jako Akıncı-A. Ukończony prototyp po raz pierwszy wzbił się w powietrze 6 grudnia 2019 roku. Intensywne próby w powietrzu pozwoliły na osiąganie zakładanych parametrów lotu. 10 lipca 2021 roku, maszyna z ładunkiem 1361 kg, przebywała w powietrzu przez 13 godzin i 24 minuty. Dalszą poprawę osiągów samolotu, uzyskano na prototypie Akıncı-B, na którym zastosowano silniejsze silniki Pratt &amp; Whitney Canada PT6-135A o mocy 560 kW (750 KM). Nowa wersja została oblatana 2 marca 2022 roku. Maszyna przebywała w powietrzu przez godzinę i 16 minut. W przygotowaniu jest wersja Akıncı-C. Ma ona dysponować jednostkami o łącznej mocy rzędu 1417 kW (1900 KM). W listopadzie 2021 roku poinformowano o zawarciu umowy z ukraińską firmą Motor Sicz, ma ona dostarczyć silniki MS500, które turecki producent, będzie oferował zamiennie, w zależności od preferencji potencjalnych odbiorców samolotu, z silnikami AI-450. 
Podczas jednej z prób, Akıncı-A przebywał w powietrzu ponad 25 godzin, z kolei wersja B, osiągnęła wysokość lotu 13 716 m. Maksymalna prędkość jaką uzyskał samolot w trakcie prób wyniosła 361 km/h. Standardowo aparat wyposażony jest w optoelektroniczną głowicę obserwacyjną Aselsan CATS. Podwójne systemy łączności satelitarnej i radiowego łącza wymiany danych. W toku dalszych prac, producent planuje wyposażenie samolotu w wielofunkcyjny radar z aktywnym elektronicznym skanowaniem fazowym (AESA - active electronically scanned array). Radar z syntetyczną aperturą i funkcją  wykrywania ruchomych celów naziemnych (SAR/GMTI - Synthetic Aperture Radar/Ground Moving Target Indicator). Samolot ma być również zdolny do prowadzenia misji zwiadu elektronicznego. Akıncı jest zdolny do realizacji procedury startu i lądowania całkowicie autonomicznie.
Pierwszy seryjny samolot po raz pierwszy wzbił się w powietrze 19 maja 2021 roku. W drugiej połowie sierpnia tego samego roku, aparat w wersji Akıncı-A został formalnie przyjęty na uzbrojenie tureckich sił zbrojnych. Do marca 2022 roku wojsko przejęło w sumie sześć samolotów Akıncı-A. W lipcu tego samego roku rozpoczęto dostawy wersji Akıncı-B.
Służba.
Pierwszym użytkownikiem aparatów zostały siły zbrojne i służby bezpieczeństwa Turcji. Pierwsze operacyjne aparaty weszły na ich uzbrojenie 29 sierpnia 2021 roku. Pod koniec maja 2022 roku producent wydał oświadczenie, w którym poinformował, iż podpisano porozumienie o zakupie aparatu przez trzy kolejne kraje, których nazw wówczas nie ujawniono. 30 lipca 2022 roku, w Centrum Szkolenia Lotniczego i Testów w Tekirdağ-Çorlu, odbyła się uroczystość zakończenia kursu obsługi samolotów Akıncı przez członków personelu sił zbrojnych Azerbejdżanu, tym samym ujawniono pierwszego eksportowego nabywce aparatów. Obok samolotów, Baku otrzyma również niezbędne do obsługi wyposażenie naziemne oraz pakiet uzbrojenia. Równolegle Turcja deklaruje chęć przeniesienia części produkcji do Azerbejdżanu. Drugim eksportowym użytkownikiem prawdopodobnie jest Pakistan. Nową konstrukcją zainteresowanie wyrażała również Ukraina ale nie doszło do finalizacji transakcji.
Uzbrojenie.
Aparat może przenosić szeroki wachlarz uzbrojenia. Samolot posiada dziewięć węzłów do podwieszania uzbrojenia. Wśród przewidzianych systemów znajdują się małogabarytowe bomby kierowane MAM-T/-L/-C, bomby szybujące BOZOK, zdolne do penetracji umocnień betonowych NEB. Naprowadzane laserowo rakiety kalibru 70 mm Roketsan Cirit. Przeciwczołgowe UMTAS oraz pociski manewrujące SOM. Wraz z zbieranymi doświadczeniami w eksploatacji aparatu, producent przewiduje rozszerzanie możliwości bojowych samolotu, poprzez integracje nowych systemów uzbrojenia.
Konstrukcja.
Akıncı napędzany jest dwoma silnikami turbośmigłowymi. Skrzydło o dużym wydłużeniu posiada charakterystyczny, mewi profil, o zmiennym wzniosie. Wysokie usterzenie pionowe i poziome, o ujemnym wzniosie. Podwozie chowane z przednim podparciem.

</doc>
<doc id="5389045" url="https://pl.wikipedia.org/wiki?curid=5389045" title="Radziwiłowce">
Radziwiłowce

Radziwiłowce (, "Radzwiłaucy"; , "Radwiłowcy") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka.
Historia.
W XIX i w początkach XX w. dwie wsie i okolica szlachecka położone w Rosji, w guberni wileńskiej, w powiecie lidzkim, w gminie Wawerka/Myto.
W dwudziestoleciu międzywojennym okolica szlachecka leżąca w Polsce, w województwie nowogródzkim, w powiecie lidzkim, w gminie Myto/Wawiórka. W 1921 miejscowość liczyła 172 mieszkańców, zamieszkałych w 36 budynkach, wyłącznie Polaków wyznania rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5389046" url="https://pl.wikipedia.org/wiki?curid=5389046" title="Laquette">
Laquette

Laquette – rzeka w północnej Francji, o długości 23,39 km. Uchodzi do Lys w Aire-sur-la-Lys. Powierzchnia dorzecza wynosi 80 km².
Rzeka przepływa przez regiony departament Pas-de-Calais regionu Hauts-de-France, a w nim przez gminy: Aire-sur-la-Lys, Beaumetz-lès-Aire, Bomy, Enquin-lez-Guinegatte, Erny-Saint-Julien, Estrée-Blanche, Liettres, Quernes oraz Witternesse.

</doc>
<doc id="5389047" url="https://pl.wikipedia.org/wiki?curid=5389047" title="(469219) Kamo'oalewa">
(469219) Kamo'oalewa



</doc>
<doc id="5389049" url="https://pl.wikipedia.org/wiki?curid=5389049" title="Kubek Pitagorasa">
Kubek Pitagorasa

Kubek Pitagorasa (nazywany też kubkiem sprawiedliwości lub kielichem Pitagorasa) – rodzaj naczynia, którego wynalezienie przypisywane jest Pitagorasowi. Kubek posiada syfon, przez co napełnienie go zbyt dużą ilością cieczy, powoduje powstanie lewara hydraulicznego, że ta w całości się wyleje. Kubek miał stanowić przestrogę przed chciwością, stąd nazwa kubek sprawiedliwości.
Kubek Pitagorasa przypomina formę na babkę. Wydaje się zwykłym naczyniem – patrząc z góry nie widać, żeby kubek miał dziurę czy był nieszczelny. Dopóki ilość płynu będzie mała, nic się nie stanie, a z kubka można normalnie pić, ale kiedy kolumna znajdzie się w całości zanurzona w cieczy, całość cieczy wyleje się na dół.
Obecnie kubek często sprzedawany jest na stoiskach z pamiątkami w Grecji.

</doc>
<doc id="5389050" url="https://pl.wikipedia.org/wiki?curid=5389050" title="Język gorogone">
Język gorogone



</doc>
<doc id="5389051" url="https://pl.wikipedia.org/wiki?curid=5389051" title="Język gun-guragone">
Język gun-guragone



</doc>
<doc id="5389052" url="https://pl.wikipedia.org/wiki?curid=5389052" title="Język gunagoragone">
Język gunagoragone



</doc>
<doc id="5389053" url="https://pl.wikipedia.org/wiki?curid=5389053" title="Język gungorogone">
Język gungorogone



</doc>
<doc id="5389054" url="https://pl.wikipedia.org/wiki?curid=5389054" title="Język gungurugoni">
Język gungurugoni



</doc>
<doc id="5389055" url="https://pl.wikipedia.org/wiki?curid=5389055" title="Język gurrgoni">
Język gurrgoni



</doc>
<doc id="5389056" url="https://pl.wikipedia.org/wiki?curid=5389056" title="Język gurrogone">
Język gurrogone



</doc>
<doc id="5389057" url="https://pl.wikipedia.org/wiki?curid=5389057" title="Język gutjertabia">
Język gutjertabia



</doc>
<doc id="5389059" url="https://pl.wikipedia.org/wiki?curid=5389059" title="Canal d'Aire">
Canal d'Aire

Canal d'Aire – kanał wodny w północnej Francji, w departamentach Nord i Pas-de-Calais regionu Hauts-de-France. Łączy rzekę Lys w miejscowości Aire-sur-la-Lys z kanałem de Neufossé w Bauvin. Długość kanału wynosi obecnie 39 km (oryginalnie 41 km). Różnica poziomów wynosi 2 metry. Na kanale znajduje się jedna śluza.
Jest cześcią sieci kanałów Dunkierka-Skalda.

</doc>
<doc id="5389061" url="https://pl.wikipedia.org/wiki?curid=5389061" title="Olka Szczęśniak">
Olka Szczęśniak

Aleksandra Szczęśniak, znana jako Olka Szczęśniak (ur. 15 lipca 1991 w Częstochowie) – polska stand-uperka i organizatorka imprez kabaretowych.
W 2020 roku znalazła się na drugim miejscu w rankingu najpopularniejszych polskich stand-uperek.
Edukacja.
Uczęszczała do III Liceum Ogólnokształcącego w Częstochowie. Później ukończyła Wydział Architektury Politechniki Krakowskiej.
Stand-up.
Działalność w stand-upie rozpoczęła w 2013 roku. Zaczynała w grupie Comedy Lab w Krakowie.
Regularnie występuje w czterech miastach: w Sosnowcu, w Tczewie, w Częstochowie, z której pochodzi, i w Pruszczu Gdańskim, gdzie mieszka od 2016 roku.
Roasty.
Roasty, w których brała udział:
W mediach.
W 2015 roku wystąpiła w programie Kuby Wojewódzkiego (odc. 421).
W 2016 roku nagrała 25-minutowy odcinek dla platformy Netflix.
Jej programy „Zespół HAJSpergera” i „Dystans krytyczny” można obejrzeć na YouTube. Jej kanał subskrybuje ponad 181 tys. użytkowników (stan na 12 grudnia 2022).
Nagrody i wyróżnienia.
2022.
11 miejsce w rankingu najpopularniejszych stand-uperów w Polsce w roku 2022 (stan na 15 grudnia 2022), jednocześnie była najpopularniejszą stand-uperką

</doc>
<doc id="5389065" url="https://pl.wikipedia.org/wiki?curid=5389065" title="Hwardijśke (obwód dniepropetrowski)">
Hwardijśke (obwód dniepropetrowski)

Hwardijśke () – osiedle typu miejskiego na Ukrainie, w obwodzie dniepropetrowskim, w rejonie nowomoskowskim. W 2001 liczyło 5199 mieszkańców, spośród których 2710 wskazało jako ojczysty język ukraiński, 2284 rosyjski, 3 mołdawski, 4 białoruski, 28 ormiański, 5 inny, a 165 osób się nie zadeklarowało.

</doc>
<doc id="5389066" url="https://pl.wikipedia.org/wiki?curid=5389066" title="Prywitne (osiedle w obwodzie czerkaskim)">
Prywitne (osiedle w obwodzie czerkaskim)

Prywitne (, przed 2016 Komintern, ) – osiedle na Ukrainie, w obwodzie czerkaskim, w rejonie złotonoskim, w hromadzie Czornobaj. W 2001 liczyło 663 mieszkańców, spośród których 647 wskazało jako ojczysty język ukraiński, 14 rosyjski, a 2 białoruski.

</doc>
<doc id="5389067" url="https://pl.wikipedia.org/wiki?curid=5389067" title="Hnidyn">
Hnidyn

Hnidyn () – wieś na Ukrainie, w obwodzie kijowskim, w rejonie boryspolskim. W 2001 liczyła 2348 mieszkańców, spośród których 2254 wskazało jako ojczysty język ukraiński, 86 rosyjski, 5 białoruski, a 3 inny.

</doc>
<doc id="5389068" url="https://pl.wikipedia.org/wiki?curid=5389068" title="Horodyszcze (hromada Wysokie)">
Horodyszcze (hromada Wysokie)

Horodyszcze () – wieś na Ukrainie, w obwodzie żytomierskim, w rejonie żytomierskim, w hromadzie Wysokie. W 2001 liczyła 526 mieszkańców, spośród których 525 wskazało jako ojczysty język ukraiński, a 1 rosyjski.

</doc>
<doc id="5389070" url="https://pl.wikipedia.org/wiki?curid=5389070" title="Multikino Ursynów">
Multikino Ursynów

Multikino Ursynów – multipleks kinowy i budynek usługowy w Warszawie znajdujący się przy al. Komisji Edukacji Narodowej 60, należący do sieci działającej pod marką Multikino.
Historia.
Budynek Multikina Ursynów jest położony przy alei Komisji Edukacji Narodowej 60 w warszawskiej dzielnicy Ursynów, na terenie obszaru Miejskiego Systemu Informacji Ursynów-Centrum. Znajduje się przy skrzyżowaniu z ulicą Indiry Gandhi, w pobliżu stacji metra Imielin, naprzeciwko ratusza dzielnicy. Został wybudowany w latach 1998–1999 według projektu zespołu pracowni APA Markowski &amp; Wojciechowski przy współpracy Epstein Development w składzie: Szymon Wojciechowski, Andrzej Markowski, Sergiusz Frąckiewicz, Witold Dudek, Leszek Tomaszewski, Beata Książek, Janusz Filimon i Maciej Nowosielski. Inwestorami przedsięwzięcia były grupa ITI i UCI.
Poza kinem w budynku otwarto m.in. bar Starlight Café, restaurację sieci Sphinx oraz lokal Pizza Marzano. Wśród innych usług działa tu także Egurrola Fitness Club.
Kino zostało otwarte we wrześniu 1999 roku. Podczas pierwszego seansu wyświetlono film w reżyserii George’a Lucasa "".
Multikino Ursynów było pierwszym multipleksem kinowym w Warszawie, a drugim w Polsce (po Multikinie Poznań). W momencie jego otwarcia było też kinem o największej liczbie sal w mieście.
Budynek powstał na terenie przeznaczonym na handel, usługi, kulturę, urzędy i biura w ramach pasma Ursynów-Natolin projektowanego od 1971 roku pod kierownictwem Marka Budzyńskiego. W 2021 roku uchwalony został miejscowy plan zagospodarowania przestrzennego obszaru w rejonie ulicy Indiry Gandhi, zgodnie z którym w miejscu Multikina dozwolona jest zabudowa usługowa lub mieszkaniowa wielorodzinna z usługami na parterze o wysokości minimalnej 14 m, maksymalnej 23 m, z dominantą od strony południowej do wysokości 33 m.
W marcu 2023 roku działkę wraz z budynkiem kina kupiło przedsiębiorstwo działające w branży deweloperskiej GH Development.
Architektura.
Dwukondygnacyjny budynek ma powierzchnię całkowitą wynoszącą 9 670 m², użytkową 8 053 m² i kubaturę 83 300 m³. Mieści 12 sal kinowych należących do sieci Multikina. Przewidziano je na łącznie ponad 2700 widzów. W największej z nich znajdują się 504 fotele. Każda sala wyposażona została w strefy VIP, co było ówcześnie innowacją marketingową. Kinową funkcję obiektu uzupełniają położone na parterze lokale gastronomiczne.
Elewację budynku stanowią m.in. bordowe płytki marblitu, którą uzupełniają niebiesko-zielone szklane ściany kurtynowe. Wynikało to z faktu, iż władze gminy chciały, by budynek był częścią lokalnego centrum, a budynki kin z założenia nie posiadają zbyt wielu okien. Nad wejściem do obiektu umieszczono proporcjonalnie duże logo kina wsparte na stalowych słupach. Obiektowi towarzyszy naziemny żelbetowy parking wielopoziomowy na 486 samochodów. Był on częściowo wykorzystywany w latach 2012–2020 jako parking Parkuj i Jedź.
Krytyk architektury Dariusz Bartoszewicz nazwał budynek „sarkofagiem”, natomiast Jerzy Majewski uznał jego architekturę za „oszczędnościową”, która pozbawiona jest finezji. W jego opinii jedynym ciekawym elementem urozmaicającym bryłę budynku są stalowe słupy przy wejściu.
Budynek został ujęty w książce Aleksandry Stępień-Dąbrowskiej „Jakby luksusowo. Przewodnik po architekturze Warszawy lat 90.”, nominowanej do Nagrody Architektonicznej Prezydenta m.st. Warszawy 2022, wśród 94 wyselekcjonowanych i opisanych obiektów w Warszawie, które najpełniej ukazują styl architektoniczny, trendy i różnorodność architektoniczną tego okresu w stolicy. Został także wybrany przez Martę Leśniakowską do katalogu 230 budynków (z ogólnej liczby 450) w Warszawie z okresu 1989–2001, które najlepiej oddają jego styl architektoniczny lub są cenne z punktu widzenia artystycznego i architektonicznego.

</doc>
<doc id="5389071" url="https://pl.wikipedia.org/wiki?curid=5389071" title="Szajan (Ukraina)">
Szajan (Ukraina)

Szajan () – wieś na Ukrainie, w obwodzie zakarpackim, w rejonie chustskim, w hromadzie Wyszkowo. W 2001 liczyła 534 mieszkańców, spośród których 511 wskazało jako ojczysty język ukraiński, 16 rosyjski, a 7 węgierski.

</doc>
<doc id="5389074" url="https://pl.wikipedia.org/wiki?curid=5389074" title="(11027) Astaf'ev">
(11027) Astaf'ev



</doc>
<doc id="5389077" url="https://pl.wikipedia.org/wiki?curid=5389077" title="Piotr Niesłuchowski">
Piotr Niesłuchowski

Piotr Niesłuchowski (ur. 19 kwietnia 1988 w Ciechanowie) – polski piosenkarz, wokalista, tekściarz, kompozytor i gitarzysta.
Życiorys.
Urodził się i dorastał w Ciechanowie. Tam, w 2006 roku dołączył do pierwszego zespołu – "The Without". W 2009 r., po przeprowadzce do Warszawy, dołączył do warszawskiego zespołu "the Rooads". W roku 2011 wziął udział w I edycji telewizyjnego talent show "The Voice of Poland", gdzie trafił do grupy Ani Dąbrowskiej i zajął III miejsce w finale, wykonując m.in. utwory „"Sex on Fire”" zespołu Kings of Leon i "„Somebody to Love”" Jefferson Airplane.
Razem z zespołem Hanza nagrał EP "„hanza”" oraz LP "„Bądź co bądź, pochopne wnioski”". Album wydany przez wytwórnię Fonografika zebrał dobre opinie, a zespół trafił do szerszego grona odbiorców podczas np. Bałtyk Festiwal (Nagroda publiczności) czy 22. Przystanek Woodstock. W 2018 roku Niesłuchowski rozstał się z Hanzą i współtworzył grupę rockową Mandrillus, z którą nagrał materiał na płytę, jednak album nigdy nie ukazał się w całości. Współpracował z wieloma polskimi artystami m.in. z Anną Dąbrowską (singiel "„Nothing's Wrong”"), Kielichem, Natalią Przybysz (MTV Unplugged) i Skubasem, z którym w okresie 2016–2022 występował podczas występów na żywo oraz ogólnopolskich tras koncertowych w duetach, jak i z zespołem.
5 grudnia 2022 roku ukazał się jego pierwszy singiel "„Bij”" zapowiadający debiutancką solową płytę "„Dom latających talerzy”". Produkowany przez Tomasza Waldowskiego (m.in. LemON) album ukaże się jesienią 2023 roku.
Niesłuchowski nie posiada wykształcenia muzycznego, a warsztat zdobywał na koncertach i próbach. W 2021 został stypendystą programu "Music Masterclass" Fundacji Fabryki Norblina dla uzdolnionych artystów. Jest absolwentem filologii angielskiej na Uniwersytecie Warszawskim. W latach 2009-2013 grywał regularnie na warszawskiej starówce.
Wystąpił w teledysku Skubasa do piosenki "„Szklane miesiące”" (2019) oraz w teledysku do utworu "„Blizna” (2014)" rapera VNM.

</doc>
<doc id="5389081" url="https://pl.wikipedia.org/wiki?curid=5389081" title="Edward Stachurski">
Edward Stachurski

Edward Stachurski (ur. 1942, zm. 30 listopada 2022) – polski językoznawca, prof. dr hab.
Życiorys.
W 1990 habilitował się na podstawie pracy zatytułowanej "Słownictwo w utworach polskich naturalistów. Badania statystyczne". 26 stycznia 1999 uzyskał tytuł profesora nauk humanistycznych. Pracował w Instytucie Filologii Polskiej na Wydziale Filologicznym Uniwersytetu Pedagogicznego im. Komisji Edukacji Narodowej w Krakowie.
Był członkiem Komisji Językoznawstwa Oddziału Polskiej Akademii Nauk w Krakowie.

</doc>
<doc id="5389082" url="https://pl.wikipedia.org/wiki?curid=5389082" title="(13474) V'yus">
(13474) V'yus



</doc>
<doc id="5389083" url="https://pl.wikipedia.org/wiki?curid=5389083" title="(12979) Evgalvasil'ev">
(12979) Evgalvasil'ev



</doc>
<doc id="5389084" url="https://pl.wikipedia.org/wiki?curid=5389084" title="Dan Claudino">
Dan Claudino

Dan Claudino (ur. 7 października 1996 w Santo André, São Paulo, Brasil) – brazylijski aktor teatralny, filmowy i telewizyjny.
Życiorys.
Wczesne lata.
Dan Claudino urodził się 7 października 1996 roku w Santo André w São Paulo w Brazylii jako syn Rity Claudino i Claudio Francisco. Dan jest środkowym dzieckiem z pięciorga rodzeństwa: brata bliźniaka, młodszego brata, starszego brata i siostry. Kiedy Dan miał 11 lat, zaczął uczęszczać do szkoły teatralnej dla aktorów teatralnych, gdzie rozpoczął karierę artystyczną, grając w krótkich produkcjach teatralnych. W 2013 roku, w wieku 15 lat, Dan zagrał w swoim pierwszym profesjonalnym przedstawieniu scenicznym "Mistério na Sala de Ensaio e Outras Histórias" grając Célio.
Kariera.
Dan Claudino zagrał w kilku filmach, w tym "Tem Alguém em Casa?" (2022), jako Airton, "dEus" (2022), jako Gustavo Silva Rossi, "Amor à Terceira Vista" (2022), w roli Léo, "Pule ou Ocorrência às 4h48" (2020), filmowa adaptacja sztuki o tym samym tytule, nagrana w domu z powodu pandemii Covid-19, oraz "Flores Secas" (2017) , gdzie zagrał Frederico „Fred”, podwójną rolę ze swoim bratem bliźniakiem Davi Claudino.
W 2014 roku Dan zagrał w trzecim odcinku miniserialu telewizyjnego "Extremos da Cidade" (2014), w którym opowiada o znaczeniu produkcji artystycznej w São Paulo w Brazylii. Wystąpił także i wyreżyserował kilka teledysków, w tym "Grupo Aspas: Vem Mudar o Teu Futuro" (2014), "Grupo Aspas: Avulso" (2014), "Grupo Aspas: Precoce" (2014), "Y3ll &amp; Sloope: Sonhoz" (2019) i "Leo Lotho: Olhar" (2019).
Jego wcześniejsze dokonania teatralne to À Deriva (2019), O Último Carro (2018), The Balcony (2017), 4.48 (2016-2017), Adolescer Indefinido (2016), O Casamento de Mané Bocó (2015), Histórias de bobos, bocós, burraldos e paspalhões (2014-2016), jego najbardziej udane dzieło, występował w różnych miastach stanu São Paulo i zdobył liczne nagrody, Jovens Opressores (2014), Aquela Água Toda (2014) w reżyserii Cacá Carvalho i nie tylko. Dan wyreżyserowała także komedię Pule ou Ocorrência à 4h48 (2019), w której zagrała Margô. Ta praca zdobyła nagrodę do wyprodukowania.
Życie osobiste.
Dan mieszka w São Paulo i napisał horror zatytułowany O Assassino da Esquina. Uzyskał tytuł licencjata w dziedzinie sztuk performatywnych uzyskany w National Commercial Learning Service (SENAC/SP) i studiuje film na Uniwersytecie Anhembi Morumbi.

</doc>
<doc id="5389086" url="https://pl.wikipedia.org/wiki?curid=5389086" title="(10718) Samus'">
(10718) Samus'



</doc>
<doc id="5389088" url="https://pl.wikipedia.org/wiki?curid=5389088" title="Oranżówka wrzecionowatozarodnikowa">
Oranżówka wrzecionowatozarodnikowa

Oranżówka wrzecionowatozarodnikowa ("Byssonectria fusispora" (Berk.) Rogerson &amp; Korf) – gatunek grzybów z rodziny "Pyronemataceae".
Systematyka i nazewnictwo.
Pozycja w klasyfikacji według Index Fungorum: "Byssonectria, Pyronemataceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Po raz pierwszy takson ten opisał w 1846 r. Miles Joseph Berkeley, nadając mu nazwę "Peziza fusispora". Obecną, uznaną przez Index Fungorum nazwę nadali mu w 1971 roku Clark Thomas Rogerson i Richard Paul Korf.
Ma 22 synonimy. Niektóre z nich:
Nazwy polskie na podstawie rekomendacji Komisji ds. Nazewnictwa Grzybów.
Morfologia.
Owocniki tworzy gromadnie, często stłoczone. Są pomarańczowożółte, półkuliste, lekko wklęsłe lub całkiem płaskie, z delikatnym błoniastym brzegiem, słabo owłosione, nieco zagłębione w glebie. Worki cylindryczne, owalne. Zarodniki wrzecionowate, o nieco zaokrąglonych obydwu końcach i zawierające dwie kuliste gutule, z których każda również zawiera gutulę.
Owocniki mają średnicę 1–3 mm. Górna powierzchnia (hymenialna) jest gładka, podczas gdy powierzchnia dolna, niepłodna, nieco bledsza i szorstka. Owocniki początkowo są kuliste, ale spłaszczają się w miarę dojrzewania. Worki o wymiarach 220–250 × 12–13 µm, 8-zarodnikowe, z parafizami, nieamyloidalne. Zarodniki wrzecionowate, z zaokrąglonymi końcami, gładkie, 17–24 × 8–10 µm, szkliste, każdy zawiera dwie duże oleiste gutule i zwykle także kilka mniejszych.
Jest wiele podobnych gatunków występujących na podobnych siedliskach. Ich rozróżnienie wymaga zwykle badań mikroskopowych. Dość charakterystyczną cechą "Byssonectria fusispora" są wrzecionowate zarodniki, raczej niespotykane wśród kustrzebkowców.
Występowanie i siedlisko.
"Byssonectria fusispora" występuje na wszystkich kontynentach poza Antarktydą. W Europie występuje na całym obszarze; od Morza Śródziemnego po północne krańce Półwyspu Skandynawskiego i od Islandii po Ural. W Polsce po raz pierwszy stanowiska tego gatunku podał Bogumir Eichler w 1902 r. Aktualne stanowiska tego gatunku podaje internetowy atlas grzybów. Znajduje się w nim na liście gatunków zagrożonych i wartych objęcia ochroną.
Grzyb saprotroficzny występujący na ściółce leśnej, także na dobrze zgniłej słomie, na wypaleniskach, odchodach zwierzęcych i sporadycznie na glebie o wysokiej zawartości azotu pochodzącego z moczu.

</doc>
<doc id="5389089" url="https://pl.wikipedia.org/wiki?curid=5389089" title="Byssonectria fusispora">
Byssonectria fusispora



</doc>
<doc id="5389090" url="https://pl.wikipedia.org/wiki?curid=5389090" title="(10261) Nikdollezhal'">
(10261) Nikdollezhal'



</doc>
<doc id="5389091" url="https://pl.wikipedia.org/wiki?curid=5389091" title="Jerzy Owerczuk">
Jerzy Owerczuk

Jerzy Antoni Owerczuk (ur. 12 czerwca 1959 w Warszawie, zm. 18 grudnia 2005 tamże) – polski zapaśnik, wielokrotny reprezentant Polski w stylu wolnym kategorii 100 kg i 130 kg, dwukrotny Mistrz Polski (1984, 1998), wicemistrz Polski (1982, 1983, 1988) i brązowy medalista MP (1986, 1990, 1991). Przez całą karierę sportową związany z klubem WKS Gwardia Warszawa. Absolwent AWF, judoka, instruktor mieszanych sztuk walki. Członek kadry Polski, która w wyniku bojkotu imprezy przez Związek Radziecki nie wystąpiła na Igrzyskach Olimpijskich w Los Angeles 1984.

</doc>
<doc id="5389094" url="https://pl.wikipedia.org/wiki?curid=5389094" title="Oranżówka naziemna">
Oranżówka naziemna

Oranżówka naziemna ("Byssonectria terrestris" (Alb. &amp; Schwein.) Pfister) – gatunek grzybów z rodziny "Pyronemataceae".
Systematyka i nazewnictwo.
Pozycja w klasyfikacji według Index Fungorum: "Byssonectria, Pyronemataceae, Pezizales, Pezizomycetidae, Pezizomycetes, Pezizomycotina, Ascomycota, Fungi".
Po raz pierwszy takson ten opisali w 1805 r. Johannes Baptista von Albertini i Lewis David von Schweinitz, nadając mu nazwę "Theleborus terrestris". Obecną, uznaną przez Index Fungorum nazwę nadał mu w 1993 r. Donald H. Pfister.
Synonimy:
Nazwa polska na podstawie rekomendacji Komisji ds. Nazewnictwa Grzybów.
Morfologia.
Tworzy gęste skupiska jasnożółtych lub pomarańczowych owocników, początkowo w postaci kulistej, później w trakcie dojrzewania przekształcających się w typowe, miseczkowate apotecja, zwykle o średnicy do 3 mm, wyjątkowo do 5 mm. Osadzone są na krótkich trzoneczkach, brzegi miseczek są gładkie. Górna powierzchnia (hymenialna) wytwarza zarodniki, dolna, niepłodna jest nieco bledsza i szorstka. Początkowo apotecja są koliste, ale w miarę wzrostu ich rozmiarów ulegają stłoczeniu i zniekształceniu.
Worki 185–200 × 10–13 µm, z 8 zarodnikami i wąskimi wstawkami (parafizami) o skręconych końcach. Zarodniki wrzecionowate, gładkie z zaokrąglonymi końcami, 20–27 × 8–10 μm; z dwoma dużymi gutulami i często kilkoma mniejszymi.
Ważną wskazówką do rozpoznania tego gatunku jest jego miejsce występowania (na odchodach zwierząt). Jednak jest kilka podobnych gatunków kustrzebkowców występujących na odchodach. Do pewnej identyfikacji gatunku niezbędne są badania mikroskopowe.
Występowanie i siedlisko.
"Byssonectria terrestris" występuje w północnej części Ameryki Północnej, Europie, azjatyckich terenach Rosji i w Australii. W Polsce po raz pierwszy stanowiska tego gatunku podano w 2019 r. w Puszczy Knyszyńskiej. Aktualne stanowiska tego gatunku podaje także internetowy atlas grzybów. Znajduje się w nim na liście gatunków zagrożonych i wartych objęcia ochroną.
Grzyb saprotroficzny występujący na ziemi, także grzyb koprofilny rozwijający się na dobrze zgniłych odchodach jelenia wśród szczątków roślinnych, często obok naruszonych ścieżek. Gatunek ten zidentyfikowano również na spalonym drewnie iglastym. Podaje się, że jego rozwojowi sprzyja wysoki poziom azotu i wysokie pH.

</doc>
<doc id="5389095" url="https://pl.wikipedia.org/wiki?curid=5389095" title="Byssonectria terrestris">
Byssonectria terrestris



</doc>
<doc id="5389096" url="https://pl.wikipedia.org/wiki?curid=5389096" title="Carinodula">
Carinodula

Carinodula – rodzaj chrząszczy z rodziny biedronkowatych i podrodziny Microweiseinae. Obejmuje dwa opisane gatunki.
Taksonomia.
Rodzaj i gatunek typowy opisane zostały po raz pierwszy w 1989 roku przez Roberta Gordona, Jamesa Pakaluka i Stanisława Adama Ślipińskiego. Kolejny gatunek opisany został w 2015 roku przez Hannę M. Bares i Michaela A. Iviego. Do rodzaju zalicza się więc dwa opisane gatunki:
Z analizy filogenetycznej przeprowadzonej w 2020 roku przez Karola Szawaryna, Jaroslava Větrovca i Wiolettę Tomaszewską wynika zajmowanie przez "Carinodula" pozycji bazalnej w obrębie Carinodulini, a więc siostrzanej względem kladu obejmującego rodzaje "Carinodulina", "Ruthmuelleria" i "Carinodulinka".
Morfologia.
Chrząszcze o wydłużonym, spłaszczonym ciele długości od 1,3 do 1,54 mm, około dwukrotnie dłuższym niż szerokim. Ubarwienie mają żółtawobrązowe do jasnobrązowego z jaśniejszymi czułkami i odnóżami. Wierzch ciała porośnięty jest jednorodnymi, długimi, jasnymi włoskami.
Głowa jest poprzeczna, podgięta, odsłonięta. Tentorium ma rozbieżne gałęzie tylne i pozbawione jest "corpotentorium". Czułki umieszczone są przed oczami, zbudowane z jedenastu członów, z których te pierwszego do trzeciego są podłużne, ósmy i dziewiąty szersze niż dłuższe, a dwa ostatnie formują wyraźną buławkę. Frontoklipeus jest wokół panewek czułkowych płytko wykrojony, po bokach obrzeżony. Bruzdy podczułkowe są krótkie. Oczy zbudowane są z od 17 do 29 dużych omatidiów. Poprzeczna warga górna ma zredukowane "tormae". Żuwaczki mają dwuzębne wierzchołki, wąskie i zaostrzone części molarne ze słabo wykształconym ząbkiem przednasadowym oraz zredukowane prosteki. Głaszczki szczękowe osiągają połowę długości czułków, drugi człon mają wydłużony, a czwarty podługowato-owalny, nożowaty. Warga dolna ma prostokątną, tak szeroką jak podbródek bródkę oraz krótszy od głaszczków wargowych języczek. Głaszczki wargowe budują trzy człony, z których pierwszy jest krótki, drugi długi i walcowaty, a ostatni krótszy od poprzedniego. Wydłużona gula wydzielona jest słabo zaznaczonymi szwami gularnymi.
Przedplecze jest poprzeczne, pozbawione dołków, o tępo ząbkowanych krawędziach bocznych i z żeberkami sublateralnymi ciągnącymi się od przedniej do tylnej krawędzi. Tarczka ma formę poprzecznego trójkąta. Pokrywy mają rozpłaszczone krawędzie boczne i ukośne, szerokie, ku tyłowi zwężone, dochodzące do połowy długości odwłoka epipleury. Skrzydła tylnej pary są całkowicie zanikłe. Płaskie przedpiersie ma wąski wyrostek międzybiodrowy o zaokrąglonym wierzchołku. Poprzeczne zapiersie ma zaokrąglone linie udowe. Odnóża mają smukłe uda i golenie oraz pozornie trójczłonowe stopy.
Odwłok ma sześć widocznych na spodzie sternitów (wentrytów), z których pierwszy jest dłuższy niż trzy następne razem wzięte i zaopatrzony w V-kształtne lub ścięte z tyłu linie udowe. Samiec ma edeagus o niesymetrycznym tegmenie, bardzo długim, cienkim i poskręcanym prąciu oraz pozbawiony paramer. Samica ma L-kształtną spermatekę z bulwiastym gruczołem dodatkowym i bez infundibulum oraz trójkątne pokładełko z wydłużonymi, walcowatymi gonostylikami.
Rozprzestrzenienie.
Przedstawiciele rodzaju znani są z południowego Meksyku, gdzie zamieszkują pasmo Sierra Madre de Chiapas oraz środkową część Los Altos de Chiapas.

</doc>
<doc id="5389097" url="https://pl.wikipedia.org/wiki?curid=5389097" title="Carinodulina">
Carinodulina

Carinodulina – rodzaj chrząszczy z rodziny biedronkowatych i podrodziny Microweiseinae. Obejmuje dwa opisane gatunki.
Taksonomia.
Rodzaj i gatunek typowy opisane zostały po raz pierwszy w 1995 roku przez Adama Ślipińskiego i Andrzeja Jadwiszczaka. Kolejny gatunek opisany został przy okazji rewizji podrodziny w 2012 roku przez Hermesa Escalonę i Ślipińskiego. Do rodzaju zalicza się więc dwa opisane gatunki:
Znany jest ponadto trzeci gatunek, oczekujący na formalny opis.
Z analizy filogenetycznej przeprowadzonej w 2020 roku przez Karola Szawaryna, Jaroslava Větrovca i Wiolettę Tomaszewską wynika zajmowanie przez "Carinodulina" pozycji siostrzanej względem kladu obejmującego rodzaje "Ruthmuelleria" i "Carinodulinka".
Morfologia.
Chrząszcze o podługowato-owalnym ciele długości około 1,4 mm, ubarwionym jasnobrązowo, z wierzchu porośniętym jednorodnymi, długimi szczecinkami.
Dłuższa niż szeroka głowa ma czułki umieszczone przed oczami, zbudowane z jedenastu członów, z których te od siódmego do dziewiątego są poprzeczne, a dwa ostatnie formują buławkę. Frontoklipeus jest wokół panewek czułkowych płytko wykrojony, po bokach obrzeżony. Bruzdy podczułkowe są krótkie. Oczy zbudowane są z od 14 do 22 dużych omatidiów i zaopatrzone w nieliczne, delikatne szczecinki. Żuwaczki mają dwuzębne wierzchołki, gładkie części molarne i dobrze wykształcone prosteki. Głaszczki szczękowe mają dołki na dźwigaczach (palpiferach) oraz wydłużone, nożowate człony wierzchołkowe. Warga dolna ma prostokątną i tak szeroką jak podbródek bródkę oraz krótszy od głaszczków wargowych języczek. Podpoliczki mają ujścia gruczołów. Poprzeczna gula wydzielona jest wyraźnym, równoległymi szwami gularnymi.
Poprzeczne przedplecze ma dwie pary głębokich dołków, ciągnące się od przednich dołków do tylnej krawędzi pełne żeberka sublateralne oraz tępo ząbkowane krawędzie boczne. Poprzeczna tarczka ma lekko przewężoną podstawę i szeroko zaokrąglony wierzchołek. Pokrywy mają bezładne punktowanie i niepełne, oszczecinione epipleury. Skrzydła tylnej pary są całkowicie zanikłe. Płaskie przedpiersie ma jedną parę dołków przed biodrami oraz nieprzekraczający połowy szerokości bioder, niemal równoległoboczny wyrostek międzybiodrowy. Śródpiersie jest płaskie i długie, pozbawione dołków. Na poprzecznym zapiersiu występują pełne lub zredukowane linie udowe. Odnóża mają smukłe uda i golenie oraz trójczłonowe stopy.
Odwłok ma sześć widocznych na spodzie sternitów (wentrytów), z których pierwszy jest długości podobnej do zapiersia i większej niż dwóch następnych wentrytów razem wziętych, zaopatrzony w układające się w literę „V” linie udowe. Samiec ma edeagus o niesymetrycznym tegmenie, tak długich jak on i lekko niesymetrycznych paramerach, bardzo krótkim płacie środkowym fallobazy oraz zakrzywionym, pozbawionym kapsuły nasadowej prąciu. Samica ma wydłużoną, kulistawą z przewężeniem pośrodku spermatekę oraz wydłużone pokładełko z umieszczonymi końcowo walcowatymi gonostylikami.
Rozprzestrzenienie.
Przedstawiciele rodzaju znani są z gór Tajlandii i południowych Indii w krainie orientalnej oraz z Demokratycznej Republiki Konga w krainie etiopskiej.

</doc>
<doc id="5389098" url="https://pl.wikipedia.org/wiki?curid=5389098" title="Carinodulinka baja">
Carinodulinka baja

Carinodulinka baja – gatunek chrząszcza z rodziny biedronkowatych i podrodziny Microweiseinae. Jedyny z monotypowego rodzaju Carinodulinka. Endemit Kalifornii.
Taksonomia.
Gatunek i rodzaj opisane zostały po raz pierwszy w 2002 roku przez Adama Ślipińskiego i Wiolettę Tomaszewską na łamach „Annales Zoologici”. Jako miejsce typowe wskazano El Rosario w Kalifornii Dolnej. Nazwa rodzajowa to polskie zdrobnienie od nazwy "Carinodula", natomiast epitet gatunkowy pochodzi od hiszpańskiej nazwy Kalifornii Dolnej – "Baja California".
Z analizy filogenetycznej przeprowadzonej w 2020 roku przez Karola Szawaryna, Jaroslava Větrovca i Wiolettę Tomaszewską wynika zajmowanie przez "Carinodulinka" pozycji siostrzanej względem rodzaju "Ruthmuelleria". 
Morfologia.
Chrząszcz o wydłużonym, spłaszczonym ciele długości długości od 0,9 do 1 mm, z wierzchu porośniętym krótkimi szczecinkami. Ubarwienie ma żółtawe do rudobrązowego z żółtawymi czułkami i odnóżami.
Głowa jest podłużna, o frontoklipeusie krótszym od panewek czułkowych i wokół czułków lekko wykrojonym, pozbawionym bruzd podczułkowych. Czułki składają się z dziesięciu członów, z których ósmy jest poprzeczny, a dwa ostatnie formują buławkę. Nagie oczy złożone buduje 5–6 dużych omatidiów. Żuwaczki mają dwuzębne wierzchołki, szerokie powierzchnie molarne i zredukowane prosteki. Głaszczki szczękowe mają człon ostatni duży i nożowaty, a dźwigacze (palpifery) z dołkami. Warga dolna ma wąskie bródkę i podbródek, bardzo krótki języczek oraz dwuczłonowe głaszczki wargowe. Wydłużoną gulę wydzielają zredukowane, zbieżne szwy gularne.
Przedplecze jest prawie kwadratowe w zarysie, o wąskiej nasadzie, rozwartych kątach przednich, delikatnie tępo ząbkowanych brzegach bocznych i dobrze zaznaczonych kątach tylnych. Na powierzchni jego występują dwie pary dołków, przednie połączone są z tylnymi słabymi żeberkami sublateranymi. Zarys tarczki jest niemal trójkątny. Pokrywy mają zaburzone punktowanie, wąskie i niekompletne epipleury oraz tępe wierzchołki, nienakrywające szczytu pygidium. Przedpiersie jest dwukrotnie szersze od bioder, zaopatrzone w dwie pary dołków. Śródpiersie ma parę dołków przy szwie. Rozstaw bioder środkowej pary jest mniejszy niż ich szerokość. Niekompletne linie udowe na zapiersiu układają się literą „V”. Odnóża mają smukłe uda i golenie oraz trójczłonowe stopy.
Odwłok ma sześć widocznych na spodzie sternitów (wentrytów), z których pierwszy jest krótszy od zapiersia, ale dłuższy niż dwa lub trzy następne razem wzięte i zaopatrzony w łukowate linie udowe przebiegające bardzo blisko panewek biodrowych. Samiec ma edeagus o niesymetrycznym tegmenie, lekko niesymetrycznych paramerach, tak długim jak one i na szczycie zaostrzonym płacie środkowym fallobazy oraz bardzo cienkim, poskręcanym, na szczycie drobnokolczastym, pozbawionym kapsuły nasadowej prąciem. Samica ma niewielką, prostej budowy spermatekę oraz szerokie i długie pokładełko z umieszczonymi końcowo małymi gonostylikami.
Rozprzestrzenienie.
Gatunek północnoamerykański, znany wyłącznie z Kalifornii w Stanach Zjednoczonych oraz Kalifornii Dolnej w Meksyku.

</doc>
<doc id="5389099" url="https://pl.wikipedia.org/wiki?curid=5389099" title="(9154) Kol'tsovo">
(9154) Kol'tsovo



</doc>
<doc id="5389100" url="https://pl.wikipedia.org/wiki?curid=5389100" title="Carinodulinka">
Carinodulinka



</doc>
<doc id="5389101" url="https://pl.wikipedia.org/wiki?curid=5389101" title="Microcapillata clypealis">
Microcapillata clypealis

Microcapillata clypealis – gatunek chrząszcza z rodziny biedronkowatych i podrodziny Microweiseinae. Jedyny z monotypowego rodzaju Microcapillata.
Taksonomia.
Gatunek i rodzaj opisane zostały po raz pierwszy w 1977 roku przez Roberta Gordona na podstawie pojedynczego okazu samca. Znaleziony on został w 1955 roku na storczyku przechwyconym na granicy amerykańsko-meksykańskiej pochodzącym z San Luis Potosi.
Morfologia.
Chrząszcz o podługowato-owalnym, wyraźnie wysklepionym ciele długości 1,1 mm, ubarwionym żółtawobrązowo z rudobrązowymi pokrywami, z wierzchu porośniętym jednorodnymi, krótkimi, sterczącymi szczecinkami.
Głowa jest wydłużona, o dwa do trzech razy dłuższym niż panewki czułkowe i wokół nich wykrojonym frontoklipeusie. Czułki buduje dziesięć członów, z których siódmy jest poprzeczny, a trzy ostatnie formują zwartą buławkę. Bruzdy podczułkowe są krótkie. Oczy złożone budują duże omatidia. Szczęki mają wydłużone, niemal równoległoboczne z ukośnie ściętymi szczytami człony końcowe głaszczków szczękowych. Warga dolna ma wąsko rozstawione głaszczki wargowe.
Poprzeczne przedplecze ma w pełni wykształcone linie wydzielające przednie kąty od dysku i obrzeżone krawędzie boczne. Pokrywy mają gęsto punktowany wierzch i zanikające w drugiej połowie epipleury. Przedpiersie wypuszcza ku przodowi zasłaniający narządy gębowe płat, a między biodrami formuje obrzeżony wyrostek o równoległych bokach. Poprzeczne zapiersie ma opadające linie udowe. Smukłe odnóża kończą się trójczłonowymi stopami.
Odwłok ma sześć widocznych na spodzie sternitów (wentrytów), z których pierwszy jest zaopatrzony w niepełne, łukowate linie udowe oraz bardzo krótkie linie dodatkowe. Samiec ma niesymetryczny tegmen, mocno niesymetryczne paramery oraz długie prącie o zredukowanej kapsule nasadowej.

</doc>
<doc id="5389102" url="https://pl.wikipedia.org/wiki?curid=5389102" title="Microcapillata">
Microcapillata



</doc>
<doc id="5389104" url="https://pl.wikipedia.org/wiki?curid=5389104" title="Allenius">
Allenius

Allenius – rodzaj chrząszczy z rodziny biedronkowatych i podrodziny Microweiseinae. Obejmuje dwa opisane gatunki.
Morfologia.
Chrząszcze o podługowato-owalnym, wysklepionym ciele długości od 1,3 do 1,4 mm i szerokości około 0,7 mm. Ubarwienie mają żółtawe do rudawego, z jaśniejszą przednią połową przedplecza i pośrodkowymi plamami na pokrywach. Wierzch ciała jest pokryty rozproszonymi punktami i porośnięty drobnymi szczecinkami.
Dwukrotnie dłuższa niż szersza, spłaszczona głowa jest w spoczynku wycofana pod przedplecze. Czułki buduje dziesięć członów, z których czwarty jest dłuższy niż trzeci, piąty poprzeczny i bardzo krótki, a cztery ostatnie formują zwartą buławkę. Frontoklipeus jest wokół panewek czułkowych wykrojony, wzdłuż boków obrzeżony. Bruzdy podczułkowe nie występują. Zbudowane z około 14 dużych omatidiów oczy złożone są niewyraźnie owłosione i trzykrotnie krótsze od skroni. Żuwaczki mają szerokie mole i zredukowane prosteki. Szczęki mają pozbawione dołków palpifery i wydłużone, stożkowate człony końcowe głaszczków szczękowych. Warga dolna ma lekko trójkątny przedbródek, wąskie podbródek i bródkę, błoniasty języczek oraz wąsko odseparowane głaszczki wargowe. Wydłużona gula lekko rozszerza się ku szczytowi.
Przedplecze jest tak długie jak szerokie, najszersze u podstawy, pośrodku lekko przewężone, ku przodowi wyciągnięte, spłaszczone, o rozwartych kątach przednich niewydzielonych liniami od wypukłego dysku. Kształt tarczki jest trójkątny. Pokrywy są wypukłe i mają wąskie i niepełne epipleury. Skrzydła tylnej pary są wykształcone. Przedpiersie wypuszcza ku przodowi zasłaniający narządy gębowe płat, a między biodrami formuje niemal równoległoboczny wyrostek z żeberkami. Poprzeczne zapiersie ma opadające i zbliżone do bocznych brzegów linie udowe. Smukłe odnóża kończą się trójczłonowymi stopami o niezmodyfikowanych pazurkach.
Odwłok ma sześć widocznych na spodzie sternitów (wentrytów), z których pierwszy jest półtora raza dłuższy niż drugi i zaopatrzony w niepełne, łukowate linie udowe, pozbawiony zaś linii dodatkowych. Samiec ma niesymetrycznie Y-kształtne "spiculum gastrale" oraz długie i zakrzywione prącie. Samica ma zaokrągloną, zesklerotyzowaną spermatekę, zaopatrzoną w krótkie infundibulum torebkę kopulacyjną oraz trójkątne pokładełko o zredukowanych, szczytowo osadzonych gonostylikach.
Rozprzestrzenienie.
Rodzaj północnoamerykański. Jeden z gatunków znany jest z Idaho i Montany w Stanach Zjednoczonych, a drugi z Kalifornii Dolnej w Meksyku.
Taksonomia.
Do rodzaju zalicza się dwa opisane gatunki:
Rodzaj i oba znane gatunki opisane zostały po raz pierwszy w 2012 roku przez Hermesa Escalonę i Adama Ślipińskiego na łamach „Systematic Entomology” w ramach rewizji podrodziny. Nazwę rodzajową nadano na cześć koleopterologa, Alberta Allena. Z analizy filogenetycznej przeprowadzonej przez Escalonę i Ślipińskiego wynika zajmowanie przez "Allenius" w obrębie Microweiseini pozycji siostrzanej względem rodzaju "Nipus". Taki sam wynik uzyskany został również w 2020 roku przez Karola Szawaryna, Jaroslava Větrovca i Wiolettę Tomaszewską.

</doc>
<doc id="5389105" url="https://pl.wikipedia.org/wiki?curid=5389105" title="Carpelimus hoaensis">
Carpelimus hoaensis

Carpelimus hoaensis – gatunek chrząszcza z rodziny kusakowatych i podrodziny kozubków.
Gatunek ten opisany został po raz pierwszy w 2019 roku przez Michaiła Gildienkowa na łamach „Russian Entomological Journal”. Jako lokalizację typową wskazano Hoà Bình w wietnamskiej prowincji o tej samej nazwie. Epitet gatunkowy odnosi się do miejsca typowego.
Chrząszcz o wydłużonym ciele długości 1,8 mm, lekko błyszczącym, ubarwionym ciemnobrązowo z brązowymi pokrywami oraz żółtobrązowymi odnóżami i czułkami, porośniętym jasnymi i krótkimi szczecinkami. Głowa jest szersza niż dłuższa, u nasady szczególnie szeroka, w części szyjnej wyraźnie zwężona, drobno i gęsto punktowana, o zaokrąglonych skroniach, niewiele od nich krótszych, niewielkich i słabo wypukłych oczach złożonych, zaopatrzona w dość krótkie czułki z członami od pierwszego do trzeciego wydłużonymi, czwartym i piątym tak długimi jak szerokimi, od szóstego do dziesiątego poprzecznymi, a jedenastym stożkowatym. Przedplecze jest drobno i gęsto punktowane, a na jego dysku znajduje się para owalnych wcisków pośrodku i para okrągłych wcisków u podstawy. Boki przedplecza są szeroko zaokrąglone. Okrągłe, płytkie wciski zdobią tarczkę. Pokrywy są pokryte drobnymi i gęsto rozmieszczonymi punktami. Powierzchnia odwłoka jest delikatnie szagrynowana.
Owad orientalny, endemiczny dla Wietnamu, znany tylko z miejsca typowego.

</doc>
<doc id="5389106" url="https://pl.wikipedia.org/wiki?curid=5389106" title="Carpelimus novus">
Carpelimus novus

Carpelimus novus – gatunek chrząszcza z rodziny kusakowatych i podrodziny kozubków.
Gatunek ten opisany został po raz pierwszy w 2020 roku przez Michaiła Gildienkowa na łamach „Far Eastern Entomologist”. Opisu dokonano na podstawie dwóch samców ze zbioru Maxa Bernhauera pochodzących z Annamu. Epitet gatunkowy pochodzi od tekstu znajdującego się na ich etykietach.
Chrząszcz o wydłużonym ciele długości 2,1 mm, lekko błyszczącym, ubarwionym brązowo z jasnobrązowymi odnóżami i nasadami czułków, porośniętym jasnymi i krótkimi szczecinkami. Głowa jest szersza niż dłuższa, u nasady szczególnie szeroka, w części szyjnej wyraźnie zwężona, drobno i gęsto punktowana, o zaokrąglonych skroniach, półtorakrotnie dłuższych od nich, dużych i wypukłych oczach złożonych, zaopatrzona w dość krótkie czułki z członami od pierwszego do szóstego wydłużonymi, siódmym słabo wydłużonym, od ósmego do dziesiątego tak długimi jak szerokimi, a jedenastym stożkowatym. Przedplecze jest drobno i gęsto punktowane, a na jego dysku znajduje się słabo widoczny, owalny wcisk podłużny w części środkowo-przedniej, para owalnych i dość głębokich wcisków pośrodku i para wąskich, półksiężycowatych wcisków u podstawy. Boki przedplecza są zaokrąglone. Okrągłe, płytkie wciski zdobią tarczkę. Pokrywy są pokryte dość delikatnymi, drobnymi i gęsto rozmieszczonymi punktami. Powierzchnia odwłoka jest delikatnie szagrynowana.
Owad orientalny, endemiczny dla Wietnamu, znany tylko z miejsca typowego.

</doc>
<doc id="5389107" url="https://pl.wikipedia.org/wiki?curid=5389107" title="Na całość">
Na całość



</doc>
<doc id="5389109" url="https://pl.wikipedia.org/wiki?curid=5389109" title="Rodzina pod choinkę">
Rodzina pod choinkę

Rodzina pod choinkę (ang. "Christmas Reservations") – amerykański romans z 2019 roku w reżyserii Deanne'a Foleya. Scenariusz autorstwa Keitha Giglio i Juliet Giglio.
Fabuła.
Holly (Melissa Joan Hart) pracuje w rodzinnym pensjonacie Treeline Ski, gdzie zajmuje się organizowaniem imprez dla gości. Pewnego dnia zjawia się tam jej dawna miłość z czasów szkoły (Ricardo Chavira), obecnie owdowiały ojciec dwójki dzieci. Uczucia Holly budzą się na nowo, a w jej życiu zachodzą duże zmiany.
Produkcja.
Zdjęcia do filmu zrealizowano w miejscowości Incline Village w stanie Nevada.

</doc>
<doc id="5389110" url="https://pl.wikipedia.org/wiki?curid=5389110" title="Carpelimus danangensis">
Carpelimus danangensis

Carpelimus danangensis – gatunek chrząszcza z rodziny kusakowatych i podrodziny kozubków.
Gatunek ten opisany został po raz pierwszy w 2020 roku przez Michaiła Gildienkowa na łamach „Far Eastern Entomologist”. Jako lokalizację typową wskazano Đà Nẵng w wietnamskim Regionie Wybrzeża Południowo-Środkowego. Epitet gatunkowy odnosi się do miejsca typowego.
Chrząszcz o wydłużonym ciele długości 1,9 mm, lekko błyszczącym, ubarwionym czarnobrązowo z żółtobrązowymi odnóżami i czułkami, porośniętym jasnymi i krótkimi szczecinkami. Głowa jest szersza niż dłuższa, u nasady szczególnie szeroka, w części szyjnej wyraźnie zwężona, dość grubo i gęsto punktowana, o zaokrąglonych skroniach, równych im długością, niewielkich i słabo wypukłych oczach złożonych, zaopatrzona w dość krótkie czułki z członami od pierwszego do trzeciego wydłużonymi, od czwartego do szóstego tak długimi jak szerokimi, od siódmego do dziesiątego poprzecznymi, a jedenastym stożkowatym. Przedplecze jest dość grubo i gęsto punktowane, a na jego dysku znajduje się słabo widoczny, owalny wcisk podłużny w części środkowo-przedniej, para owalnych wcisków pośrodku i para półksiężycowatych wcisków u podstawy. Boki przedplecza są zaokrąglone. Okrągłe, płytkie wciski zdobią tarczkę. Pokrywy są pokryte dość dużymi, stosunkowo delikatnymi i gęsto rozmieszczonymi punktami. Powierzchnia odwłoka jest delikatnie szagrynowana.
Owad orientalny, endemiczny dla Wietnamu, znany tylko z miejsca typowego.

</doc>
<doc id="5389111" url="https://pl.wikipedia.org/wiki?curid=5389111" title="Gdzie jest Mikołaj?">
Gdzie jest Mikołaj?

Gdzie jest Mikołaj? (nid. "Midden in de winternacht") – holendersko-szwedzki film familijno-przygodowy z 2013 roku w reżyserii Lourensa Bloka. Scenariusz autorstwa Daana Bakkera i Marko van Geffena.
Fabuła.
Mówiący łoś spada z nieba i ląduje w szopie ośmioletniego Maksa (Dennis Reinsma). Chłopiec cieszy się z wizyty niezwykłego gościa, mimo że przestał już wierzyć w istnienie Mikołaja. Chłopiec znajduje w niezwykłym zwierzęciu powiernika tajemnic i kompana w starciu z łobuzami z sąsiedztwa. Ich przyjaźń zakłóca jednak gburowaty sąsiad Panneman (Arjan Ederveen), który chce powiesić poroże pana łosi jako trofeum na swojej ścianie.
Produkcja.
Zdjęcia do filmu zrealizowano w miejscowości Älvsbyn nieopodal Zatoki Botnickiej w północnej Szwecji.

</doc>
<doc id="5389113" url="https://pl.wikipedia.org/wiki?curid=5389113" title="Carpelimus solumus">
Carpelimus solumus

Carpelimus solumus – gatunek chrząszcza z rodziny kusakowatych i podrodziny kozubków.
Gatunek ten opisany został po raz pierwszy w 2020 roku przez Michaiła Gildienkowa na łamach „Russian Entomological Journal”. Jako lokalizację typową wskazano okolice Bantimurung w indonezyjskiej prowincji Celebes Południowy. Epitet gatunkowy oznacza po łacinie „samotny” i odnosi się do braku danych na temat samic gatunku.
Chrząszcz o wydłużonym ciele długości 1,7 mm, lekko błyszczącym, ubarwionym ciemnobrązowo z żółtobrązowymi odnóżami i nasadami czułków, porośniętym jasnymi i krótkimi szczecinkami. Głowa jest szersza niż dłuższa, u nasady szczególnie szeroka, w części szyjnej wyraźnie zwężona, grubo i bardzo gęsto punktowana, o zaokrąglonych skroniach, mniej niż półtorakrotnie dłuższych od nich, lekko wypukłych oczach złożonych, zaopatrzona w dość długie czułki z członami od pierwszego do trzeciego wydłużonymi, czwartym i piątym słabo wydłużonymi, szóstym i siódmym tak długimi jak szerokimi, od ósmego do dziesiątego lekko poprzecznymi, a jedenastym stożkowatym. Przedplecze jest grubo i bardzo gęsto punktowane, a na jego dysku brak jest wcisków. Boki przedplecza są na przedzie zaokrąglone, a u podstawy bardzo słabo wcięte. Okrągławe, słabo zaznaczone wciski zdobią tarczkę. Pokrywy są pokryte dużymi i gęsto rozmieszczonymi punktami. Powierzchnia odwłoka jest delikatnie szagrynowana.
Owad endemiczny dla indonezyjskiej wyspy Celebes, znany tylko z miejsca typowego. Spotykany na rzędnych 700 m n.p.m.

</doc>
<doc id="5389114" url="https://pl.wikipedia.org/wiki?curid=5389114" title="Carpelimus tanbaranensis">
Carpelimus tanbaranensis

Carpelimus tanbaranensis – gatunek chrząszcza z rodziny kusakowatych i podrodziny kozubków.
Gatunek ten opisany został po raz pierwszy w 2020 roku przez Michaiła Gildienkowa na łamach „Russian Entomological Journal”. Jako lokalizację typową wskazano rejon na wschód od Tambarany w indonezyjskiej prowincji Celebes Środkowy. Epitet gatunkowy odnosi się do miejsca typowego.
Chrząszcz o wydłużonym ciele długości 2,7 mm, lekko błyszczącym, ubarwionym brązowo z jasnobrązowymi odnóżami i czułkami, porośniętym jasnymi i krótkimi szczecinkami. Głowa jest szersza niż dłuższa, u nasady szczególnie szeroka, w części szyjnej wyraźnie zwężona, nadzwyczaj drobno i gęsto punktowana, o zaokrąglonych skroniach, dwukrotnie dłuższych od nich, dużych i wypukłych oczach złożonych, zaopatrzona w dość długie czułki z wszystkimi członami dłuższymi niż szerokimi. Przedplecze jest bardzo drobno, bardzo delikatnie i gęsto punktowane, a na jego dysku znajduje się słabo widoczny, owalny wcisk podłużny w części środkowo-przedniej, para nerkowatych wcisków pośrodku i para półksiężycowatych wcisków u podstawy. Boki przedplecza są na przedzie zaokrąglone, a dalej proste. Podługowate, słabo zaznaczone wciski zdobią tarczkę. Pokrywy są pokryte drobnymi, delikatnymi i gęsto rozmieszczonymi punktami. Powierzchnia odwłoka jest delikatnie szagrynowana.
Owad endemiczny dla indonezyjskiej wyspy Celebes, znany tylko z miejsca typowego. Spotykany na rzędnych 50 m n.p.m.

</doc>
<doc id="5389115" url="https://pl.wikipedia.org/wiki?curid=5389115" title="Władysław Olszyn">
Władysław Olszyn

Władysław Antoni Olszyn, właśc. Władysław Antoni Tęcza (ur. 10 maja 1910 w Bochni, zm. 22 kwietnia 1976 w Krakowie) – polski aktor teatralny i filmowy, urzędnik, wykładowca akademicki, z wykształcenia matematyk.
Życiorys.
Kształcił się w Krakowie, równolegle pracując w wydziale komunikacji krakowskiego magistratu. W latach 1933–1937 studiował matematykę na Uniwersytecie Jagiellońskim (dyplom otrzymał w 1945 roku). Był członkiem Towarzystwa Uniwersytetu Robotniczego. W latach przedwojennym występował w robotniczych amatorskich zespołach teatralnych.
Podczas II wojny światowej pracował w krakowskim obserwatorium astronomicznym. Po zakończeniu walk objął stanowisko dyrektora Teatru Kameralnego TUR (1945-1946), a następnie występował w Teatrach Dramatycznych w Krakowie (1946-1974). W 1950 roku zdał eksternistyczny egzamin aktorski. W latach 1954–1957 był członkiem zespołu Starego Teatru w Krakowie. Wystąpił również w dwóch spektaklach Teatru Telewizji (1963, 1974). Ponadto, w latach 1949–1975 wykładał na krakowskiej Państwowej Wyższej Szkole Teatralnej – początkowo zagadnienia marksizmu-leninizmu, a następnie grę aktorską i mówienie prozą. Na uczelni tej pełnił funkcję wicedyrektora (1950-1953), a następnie prorektora (1953-1963).
Był dwukrotnie żonaty: z Bronisławą Rypeść (ślub w 1939; zmarła w 1959) oraz aktorką Barbarą Bosak (ślub ok. 1964).

</doc>
<doc id="5389116" url="https://pl.wikipedia.org/wiki?curid=5389116" title="Moesa">
Moesa

Szwajcaria:

</doc>
<doc id="5389119" url="https://pl.wikipedia.org/wiki?curid=5389119" title="Region Plessur">
Region Plessur

 
Region Plessur (niem. "Region Plessur") – jednostka administracyjna w Szwajcarii, w kantonie Gryzonia. Powstała 1 stycznia 2016. Powierzchnia regionu wynosi 285,30 km², zamieszkany jest przez 42 822 osoby (31 grudnia 2020). Siedziba administracyjna regionu znajduje się w mieście Chur. 
Gminy.
W skład regionu wchodzą cztery gminy: 

</doc>
<doc id="5389124" url="https://pl.wikipedia.org/wiki?curid=5389124" title="(2922) Dikan'ka">
(2922) Dikan'ka



</doc>
<doc id="5389126" url="https://pl.wikipedia.org/wiki?curid=5389126" title="Gabriel Msipu Phiri">
Gabriel Msipu Phiri

Gabriel Msipu Phiri (ur. 13 lipca 1964 w Vubwi) – zambijski duchowny katolicki, biskup pomocniczy Chipata od 2023.
Życiorys.
Prezbiterat.
Święcenia kapłańskie przyjął 15 września 1991 i został inkardynowany do diecezji Chipata. Pracował głównie jako ekonom diecezjalny. Był także m.in. dyrektorem domu rekolekcyjnego, wikariuszem generalnym diecezji oraz ekonomem zambijskiej Konferencji Episkopatu.
Episkopat.
10 grudnia 2022 papież Franciszek mianował go biskupem pomocniczym diecezji Chipata oraz biskupem tytularnym "Arae in Mauretania". Sakry udzielił mu 11 lutego 2023 biskup George Zumaire Lungu.

</doc>
<doc id="5389136" url="https://pl.wikipedia.org/wiki?curid=5389136" title="Dendrolaelaps casualis">
Dendrolaelaps casualis

Dendrolaelaps casualis – gatunek roztocza z kohorty żukowców i rodziny Digamasellidae.
Taksonomia.
Gatunek ten opisany został po raz pierwszy w 2010 roku przez Veikko Huhtę i Wolfganga Karga z Uniwersytetu w Jyväskylä na łamach „Soil Organisms”. Jako lokalizację typową wskazano Ylläs w gminie Kittilä w finlandzkiej części Laponii.
Takson ten należy do grupy gatunków "brevipilis" wraz z "D. brevipilis" i "D. monodentatus".
Morfologia.
Znane są tylko samice. Osiągają one od 330 do 350 µm długości i około 190 µm szerokości idiosomy. Gnatosoma ma niezmodyfikowane szczękoczułki z czterema ząbkami na palcu ruchomym. Szczecinki par od drugiej do piątej w rzędach wewnętrznych na podonotum (prodorsum), szczecinki par od pierwszej do czwartej w rzędach wewnętrznych na opistonotum (postdorsum) oraz szczecinki par od drugiej do piątej w rzędach zewnętrznych na podonotum osiągają 200 µm i dochodzą do połowy długości pary następnej. Szczecinki par od pierwszej do trzeciej w rzędach zewnętrznych na opistonotum są nieco dłuższe niż wcześniej wymienione. Z kolei szczecinki piątej pary w rzędzie zewnętrznym opistonotum oraz piątej pary w rzędzie bocznym opistonotum mają 45 µm długości. Przednia krawędź opistonotum ma dwa bardzo delikatne wcięcia, a przednia jego powierzchnia słabo wyrażony wzór strukturalny. Spód idiosomy ma słabo zesklerotyzowaną część sternalną oraz tarczki brzuszną i analną zlane w tarczkę wentro-analną o wklęsłych krawędziach bocznych. Na tarczce tej umieszczone są szczeciny par pierwszej, drugiej, trzeciej i piątej rzędów wewnętrznych oraz pary drugiej rzędów zewnętrznych. Większość szczecinek wentralnych ma 15 µm długości, jednak szczeciny pary piątej rzędów wewnętrznych i pary czwartej rzędów zewnętrznych osiągają 25 µm długości. Przetchlinki są uwstecznione i ku tyłowi sięgają tylko do wysokości szczecinek sternalnych drugiej i trzeciej pary. Odnóża porośnięte są wyłącznie niezmodyfikowanymi, gładkimi szczecinkami. Otwór płciowy samicy leży na udzie trzeciej pary odnóży.
Ekologia i występowanie.
Gatunek palearktyczny, znany tylko z miejsca typowego w Finlandii. Odnaleziony w suchym kompoście obok toalety na poboczu drogi.

</doc>
<doc id="5389137" url="https://pl.wikipedia.org/wiki?curid=5389137" title="Fikcjonalność">
Fikcjonalność



</doc>
<doc id="5389144" url="https://pl.wikipedia.org/wiki?curid=5389144" title="Strzelectwo na Letnich Igrzyskach Olimpijskich 1952 – pistolet szybkostrzelny, 25 m">
Strzelectwo na Letnich Igrzyskach Olimpijskich 1952 – pistolet szybkostrzelny, 25 m

Pistolet szybkostrzelny, 25 m to jedna w siedmiu konkurencji strzeleckich rozgrywanych podczas igrzysk olimpijskich w 1952 w Helsinkach. Wystartowało 53 zawodników z 28 krajów.
Rozegrano tylko rundę finałową 27 i 28 lipca.
Wyniki.
Każdy ze strzelców oddawał 60 strzałów w dwóch rundach, w każdej po sześć serii po 5 strzałów. W pierwszej kolejności liczyły się trafienia w tarczę, a w razie równej liczby trafień wynik punktowy. Károly Takács obronił tytuł zdobyty na poprzednich igrzyskach. O kolejności 2. i 3. miejsca medalowego rozstrzygnęła dogrywka (3 serie po 5 strzałów). W pierwszej dogrywce Szilárd Kun i Gheorghe Lichiardopol uzyskali po 142 punkty,m a w drugiej Kun zwyciężył wynikiem 140:137.

</doc>
<doc id="5389148" url="https://pl.wikipedia.org/wiki?curid=5389148" title="Olyreae">
Olyreae



</doc>
<doc id="5389150" url="https://pl.wikipedia.org/wiki?curid=5389150" title="Ulica Kozia">
Ulica Kozia



</doc>
<doc id="5389152" url="https://pl.wikipedia.org/wiki?curid=5389152" title="Prättigau/Davos">
Prättigau/Davos

 
Prättigau/Davos (niem. "Region Prättigau/Davos") – region w Szwajcarii, w kantonie Gryzonia. Powstał 1 stycznia 2016. Powierzchnia regionu wynosi 853,40 km², zamieszkany jest przez 26 122 osoby (31 grudnia 2020). Siedziba administracyjna regionu znajduje się w miejscowości Klosters. Leży w dolinie Prättigau.
Gminy.
W skład regionu wchodzi jedenaście gmin: 

</doc>
<doc id="5389155" url="https://pl.wikipedia.org/wiki?curid=5389155" title="Praettigau/Davos">
Praettigau/Davos



</doc>
<doc id="5389156" url="https://pl.wikipedia.org/wiki?curid=5389156" title="Region Prättigau/Davos">
Region Prättigau/Davos



</doc>
<doc id="5389158" url="https://pl.wikipedia.org/wiki?curid=5389158" title="Region Praettigau/Davos">
Region Praettigau/Davos



</doc>
<doc id="5389160" url="https://pl.wikipedia.org/wiki?curid=5389160" title="Zabajkalski Okręg Wojskowy">
Zabajkalski Okręg Wojskowy



</doc>
<doc id="5389161" url="https://pl.wikipedia.org/wiki?curid=5389161" title="Witalij Kuczer">
Witalij Kuczer

Witalij Ołehowycz Kuczer, (ur. 27 października 1997 w Charkowie) – ukraiński siatkarz, reprezentant kraju, grający na pozycji przyjmującego.
W 2016 roku na Mistrzostwach Europy Juniorów występował na pozycji libero.
Sukcesy klubowe.
Superpuchar Ukrainy:
Mistrzostwo Ukrainy:
Puchar Ukrainy:
Sukcesy reprezentacyjne.
Mistrzostwa Europy juniorów:

</doc>
<doc id="5389162" url="https://pl.wikipedia.org/wiki?curid=5389162" title="Davos (ujednoznacznienie)">
Davos (ujednoznacznienie)

Szwajcaria:
Inne:
Zobacz też:

</doc>
<doc id="5389163" url="https://pl.wikipedia.org/wiki?curid=5389163" title="Bajurak">
Bajurak



</doc>
<doc id="5389166" url="https://pl.wikipedia.org/wiki?curid=5389166" title="Józef Potocki (hetman wielki koronny)">
Józef Potocki (hetman wielki koronny)



</doc>
<doc id="5389168" url="https://pl.wikipedia.org/wiki?curid=5389168" title="Hassan Alas">
Hassan Alas

Hassan Alas (arab. حسان الاس, ur. 16 sierpnia 1986) – marokański piłkarz, grający jako środkowy pomocnik w nieznanym klubie.
Klub.
FAR Rabat.
Zaczynał karierę w FAR Rabat.
W sezonie 2011/2012 (pierwszym w bazie Transfermarkt) zagrał 7 meczów.
Pierwsze wypożyczenie.
30 czerwca 2012 roku został wypożyczony do KAC Kénitra. W tym klubie debiut zaliczył +29 września 2012 roku w meczu przeciwko Raja Casablanca (porażka 4:2). Na boisku pojawił się w 72. minucie, zastępując Bilala Assoufiego. Łącznie zagrał dwa spotkania.
Drugie wypożyczenie.
17 stycznia 2013 roku został wypożyczony do Renaissance Berkane. W zespole tym po raz pierwszy zagrał 17 marca 2013 roku w meczu przeciwko Chabab Rif Al Hoceima (wygrana 2:1). Na boisko wszedł w 75. minucie, zastąpił Amine El Kassa. Łącznie zagrał 3 spotkania.
Grombalia Sports.
23 grudnia 2013 roku, po trzymiesięcznym okresie bycia bez klubu, podpisał kontrakt z Grombalia Sports. W tunezyjskim zespole debiut zaliczył dwa dni później w meczu przeciwko JS Kairouan (zwycięstwo 2:1). Na boisku pojawił się na 15 minut przed końcem, zastąpił Skandera Cheikha. Łącznie w Tunezji zagrał 11 spotkań.
Dalsza kariera.
1 lipca 2014 roku trafił do klubu, którego nie ma w bazie Transfermarkt.

</doc>
<doc id="5389171" url="https://pl.wikipedia.org/wiki?curid=5389171" title="(7725) Sel'vinskij">
(7725) Sel'vinskij



</doc>
<doc id="5389172" url="https://pl.wikipedia.org/wiki?curid=5389172" title="Lista numerów startowych w WRC">
Lista numerów startowych w WRC

Lista obejmuje stałe numery startowe, które załogi rajdowe wybrały do rywalizacji. System ten został wprowadzony do Rajdowych Mistrzostw Świata w 2019 roku, na wzór Formuły 1. Tylko aktualny mistrz świata może używać numeru 1.

</doc>
<doc id="5389173" url="https://pl.wikipedia.org/wiki?curid=5389173" title="Multidendrolaelaps subcorticalis">
Multidendrolaelaps subcorticalis

Multidendrolaelaps subcorticalis – gatunek roztocza z kohorty żukowców i rodziny Digamasellidae.
Taksonomia.
Gatunek ten opisany został po raz pierwszy w 2010 roku przez Veikko Huhtę i Wolfganga Karga z Uniwersytetu w Jyväskylä na łamach „Soil Organisms”. Jako lokalizację typową wskazano Strandby w gminie Pargas w Finlandii. Epitet gatunkowy oznacza po łacinie „podkorowy” i odnosi się do miejsca bytowania pajęczaka.
Takson ten należy do grupy gatunków "euepistomus" wraz z "M. euepistomus", "M. multidentatus" i "M. putte".
Morfologia.
Samice osiągają od 380 do 410 µm długości i od 190 do 200 µm szerokości, samce zaś około 380 µm długości i 200 µm szerokości. Szczękoczułki samicy mają cztery duże i pięć małych zębów na palcu nieruchomym oraz silniejsze zęby nasadowe i szereg ośmiu mniejszych zębów na palcu ruchomym. Szczękoczułki samca mają jednozębny palec nieruchomy, bezzębny palec ruchomy oraz embolus o prostej części nasadowej i zakrzywionej ku górze części wierzchołkowej. Tektum dzieli się na trzy gałęzie, z których środkowa jest krótsza i podzielona na szczycie. Na podonotum za wyobrażoną linią łączącą szczecinki czwartej pary rzędów zewnętrznych leżą "scleronoduli". Opistonotum ma szczecinki piątej pary rzędów zewnętrznych i piątej pary rzędów bocznych silne i długie, przekraczające 100 µm długości. U samca silne i długie są również szczecinki czwartej pary rzędów bocznych. Na przednim brzegu opistonotum brak widocznych struktur. Na spodzie podosomy leży słabo zesklerotyzowana tarczka sternalna o ledwo widocznych linach strukturalnych po bokach i zatartych krawędziach przedniej i tylnej. Tarczki brzuszna i analna zlane są w znacznie dłuższą niż szeroką tarczkę wentro-analną, na której umieszczone są szczecinki wentralne pierwszej, drugiej, trzeciej i piątej pary szeregów wewnętrznych oraz drugiej pary szeregu zewnętrznego. Największą szerokość tarczka ta osiąga za szczecinkami wentralnymi czwartej pary szeregu zewnętrznego. Przetchlinki są uwstecznione i ku tyłowi sięgają tylko do rejonu między wysokością trzeciej i czwartej pary szczecinek sternalnych. Odnóża porośnięte są wyłącznie niezmodyfikowanymi szczecinkami, tylko szczecinka nasadowo-grzbietowa ud ostatniej pary jest pogrubiona. U samca ostatnia para odnóży ma apofizy stożkowatego kształtu na biodrach oraz kciukowate apofizy na udach.
Ekologia i występowanie.
Gatunek palearktyczny, znany tylko z miejsca typowego w Finlandii. Odnaleziony w nieczynnych chodnikach kornikowatych pod korą sosny.

</doc>
<doc id="5389177" url="https://pl.wikipedia.org/wiki?curid=5389177" title="Jaśkowa Dolina w Gdańsku">
Jaśkowa Dolina w Gdańsku



</doc>
<doc id="5389181" url="https://pl.wikipedia.org/wiki?curid=5389181" title="Alassane Ouattara (piłkarz)">
Alassane Ouattara (piłkarz)

Alassane Ouattara (ur. 17 czerwca 1968) – iworyjski piłkarz grający na pozycji pomocnika. W swojej karierze rozegrał 9 meczów i strzelił 1 gola w reprezentacji Wybrzeża Kości Słoniowej.
Kariera piłkarska.
Ouattara podczas kariery piłkarskiej grał w klubie Africa Sports National.
Kariera reprezentacyjna.
W reprezentacji Wybrzeża Kości Słoniowej Ouattara zadebiutował 13 sierpnia 1989 w wygranym 5:0 meczu eliminacji do MŚ 1994 z Zimbabwe, rozegranym w Abidżanie. W 1992 roku został powołany do kadry na Puchar Narodów Afryki 1992. Na tym turnieju był rezerwowym i nie rozegrał żadnego spotkania, a Wybrzeże Kości Słoniowej wygrało ten turniej. W kadrze narodowej od 1989 do 1993 rozegrał 9 meczów i strzelił 1 gola.

</doc>
<doc id="5389183" url="https://pl.wikipedia.org/wiki?curid=5389183" title="Aleksandyr Stalijski (1893–1945)">
Aleksandyr Stalijski (1893–1945)

Aleksandyr Canow Stalijski (, ur. 28 sierpnia 1893 w Widyniu, zm. 2 lutego 1945 w Sofii) – bułgarski prawnik i polityk, minister sprawiedliwości Carstwa Bułgarii (1944), deputowany do Zgromadzenia Narodowego XXI kadencji (1923-1927).
Życiorys.
Urodził się w Widyniu, jako syn socjalisty Cano Stolijskiego. Uczestniczył w wojnach bałkańskich jako ochotnik, a następnie jako oficer armii bułgarskiej w czasie I wojny światowej. Był trzykrotnie ranny. W 1918 ukończył studia prawnicze na Uniwersytecie Sofijskim, w 1923 obronił pracę doktorską z zakresu prawa konstytucyjnego na Uniwersytecie w Würzburgu. W roku 1923 uzyskał mandat deputowanego do parlamentu bułgarskiego, w którym reprezentował Partię Demokratyczną. W latach 20. był uważany za jednego z bułgarskich ideologów faszyzmu.
Od 1928 pracował w zawodzie adwokata. W czerwcu 1944 objął stanowisko ministra sprawiedliwości w rządzie Iwana Bagrianowa. W 1945 skazany na karę śmierci przez Trybunał Narodowy, 2 lutego 1945 rozstrzelany na stołecznym cmentarzu strzałem z pistoletu w tył głowy. 26 sierpnia 1996 pośmiertnie zrehabilitowany przez Sąd Najwyższy.

</doc>
<doc id="5389184" url="https://pl.wikipedia.org/wiki?curid=5389184" title="Rajd Północnego Słońca 1961">
Rajd Północnego Słońca 1961

Rajd Północnego Słońca 1961 (12. Svenska Rallyt till Midnattsolen) – 12 edycja rajdu samochodowego Rajd Północnego Słońca rozgrywanego w Szwecji. Rozgrywany był od 13 do 17 czerwca 1961 roku. Była to piąta runda Rajdowych Mistrzostw Europy w roku 1961.

</doc>
<doc id="5389185" url="https://pl.wikipedia.org/wiki?curid=5389185" title="Carpelimus longifilous">
Carpelimus longifilous

Carpelimus longifilous – gatunek chrząszcza z rodziny kusakowatych i podrodziny kozubków.
Gatunek ten opisany został po raz pierwszy w 2020 roku przez Michaiła Gildienkowa na łamach „Russian Entomological Journal”. Jako lokalizację typową wskazano rejon na północny zachód od Sabbang w indonezyjskiej prowincji Celebes Południowy. Epitet gatunkowy oznacza po łacinie „długonitkowaty” i odnosi się do kształtu wierzchołków paramer w genitaliach samca.
Chrząszcz o wydłużonym ciele długości 3 mm, lekko błyszczącym, ubarwionym czarno z brązowymi odnóżami i czułkami, porośniętym jasnymi i krótkimi szczecinkami. Głowa jest szersza niż dłuższa, u nasady szczególnie szeroka, w części szyjnej wyraźnie zwężona, nadzwyczaj drobno i gęsto punktowana, o niemal niewykształconych skroniach, wielokrotnie dłuższych od nich, dużych i wypukłych oczach złożonych, zaopatrzona w dość długie czułki z wszystkimi członami dłuższymi niż szerokimi. Przedplecze jest bardzo drobno, bardzo delikatnie i gęsto punktowane, a na jego dysku znajduje się słabo widoczny, wąski wcisk podłużny w części środkowo-przedniej, para nerkowatych wcisków pośrodku i para wcisków u podstawy, łączących się w diamentowaty kształt. Boki przedplecza są na przedzie zaokrąglone, a dalej proste. Okrągłe, słabo zaznaczone wciski zdobią tarczkę. Pokrywy są pokryte drobnymi, delikatnymi i gęsto rozmieszczonymi punktami. Powierzchnia odwłoka jest delikatnie szagrynowana.
Owad endemiczny dla indonezyjskiej wyspy Celebes, znany tylko z miejsca typowego. Spotykany na rzędnych 400 m n.p.m.

</doc>
<doc id="5389186" url="https://pl.wikipedia.org/wiki?curid=5389186" title="Carpelimus filous">
Carpelimus filous

Carpelimus filous – gatunek chrząszcza z rodziny kusakowatych i podrodziny kozubków.
Gatunek ten opisany został po raz pierwszy w 2020 roku przez Michaiła Gildienkowa na łamach „Russian Entomological Journal”. Jako lokalizację typową wskazano Genyem w kabupatenie Jayapura w indonezyjskiej prowincji Papua Zachodnia. Epitet gatunkowy oznacza po łacinie „nitkowaty” i odnosi się do kształtu wierzchołków paramer w genitaliach samca.
Chrząszcz o wydłużonym ciele długości 2,5 mm, lekko błyszczącym, ubarwionym czarno z brązowymi odnóżami i czułkami, porośniętym jasnymi i krótkimi szczecinkami. Głowa jest szersza niż dłuższa, u nasady szczególnie szeroka, w części szyjnej wyraźnie zwężona, nadzwyczaj drobno i gęsto punktowana, o niemal niewykształconych skroniach, wielokrotnie dłuższych od nich, dużych i wypukłych oczach złożonych, zaopatrzona w długie czułki z wszystkimi członami dłuższymi niż szerokimi. Przedplecze jest bardzo drobno, bardzo delikatnie i gęsto punktowane, a na jego dysku znajduje się mały, podłużnie owalny wcisk w części środkowo-przedniej, para nerkowatych wcisków pośrodku i para wąskich, półksiężycowatych wcisków u podstawy. Boki przedplecza są na przedzie zaokrąglone, a dalej proste. Okrągłe, słabo zaznaczone wciski zdobią tarczkę. Pokrywy są pokryte drobnymi, delikatnymi i gęsto rozmieszczonymi punktami. Powierzchnia odwłoka jest delikatnie szagrynowana.
Owad endemiczny dla indonezyjskiej części Nowej Gwinei, znany tylko z kabupatenów Jayapura i Nbire. Spotykany na nizinach, na rzędnych od 50 do 150 m n.p.m.

</doc>
<doc id="5389187" url="https://pl.wikipedia.org/wiki?curid=5389187" title="Carpelimus jayapurensis">
Carpelimus jayapurensis

Carpelimus jayapurensis – gatunek chrząszcza z rodziny kusakowatych i podrodziny kozubków.
Gatunek ten opisany został po raz pierwszy w 2020 roku przez Michaiła Gildienkowa na łamach „Russian Entomological Journal”. Jako lokalizację typową wskazano Genyem w kabupatenie Jayapura w indonezyjskiej prowincji Papua Zachodnia. Epitet gatunkowy odnosi się do miejsca typowego.
Chrząszcz o wydłużonym ciele długości 1,8 mm, lekko błyszczącym, ubarwionym ciemno- lub czarniawobrązowo z żółtobrązowymi odnóżami i nasadami czułków, porośniętym jasnymi i krótkimi szczecinkami. Głowa jest szersza niż dłuższa, u nasady szczególnie szeroka, w części szyjnej wyraźnie zwężona, drobno i gęsto punktowana, o zaokrąglonych skroniach, dwukrotnie dłuższych od nich, dużych i wypukłych oczach złożonych, zaopatrzona w dość krótkie czułki z członami od pierwszego do trzeciego wydłużonymi, czwartym i piątym słabo wydłużonymi, szóstym i siódmym tak długimi jak szerokimi, od ósmego do dziesiątego poprzecznymi, a jedenastym stożkowatym. Przedplecze jest drobno, delikatnie i gęsto punktowane, a na jego dysku znajduje się mały, podłużnie owalny wcisk w części środkowo-przedniej, para wcisków pośrodku i para szerokich, półksiężycowatych wcisków u podstawy, które to razem formują motylkowaty wzór. Boki przedplecza są na przedzie zaokrąglone, a dalej proste. Okrągłe, słabo zaznaczone wciski zdobią tarczkę. Pokrywy są pokryte drobnymi, delikatnymi i gęsto rozmieszczonymi punktami. Powierzchnia odwłoka jest delikatnie szagrynowana.
Owad endemiczny dla indonezyjskiej części Nowej Gwinei, znany tylko z kabupatenów Jayapura i Nbire. Spotykany na nizinach, na rzędnych od 50 do 150 m n.p.m.

</doc>
<doc id="5389191" url="https://pl.wikipedia.org/wiki?curid=5389191" title="Rajd Katalonii 2021">
Rajd Katalonii 2021



</doc>
<doc id="5389193" url="https://pl.wikipedia.org/wiki?curid=5389193" title="Lika (rzeka)">
Lika (rzeka)

Lika – rzeka w Chorwacji, przepływająca przez Likę. Jej długość wynosi 78,1 km.
Jej źródła znajdują się u podnóża Welebitu, w południowej części Ličkiego polja. Powierzchnia dorzecza Liki wynosi 1570 km². Jej głównymi dopływami są: Novčica i Otešica (lewe) oraz Glamočica i Jadova (prawe). Lika przepływa przez sztuczny zbiornik Kruščica, stworzony na potrzeby elektrowni wodnej Senj. Ze wsi Lipovo Polje jej wody, które pierwotnie wpływały do ponoru, kierowane są dziesięciokilometrowym tunelem do rzeki Gacka.

</doc>
<doc id="5389195" url="https://pl.wikipedia.org/wiki?curid=5389195" title="Pełnomocnik Rządu do Spraw Zagospodarowania Mienia Przejętego od Wojsk Federacji Rosyjskiej">
Pełnomocnik Rządu do Spraw Zagospodarowania Mienia Przejętego od Wojsk Federacji Rosyjskiej

Pełnomocnik Rządu do Spraw Zagospodarowania Mienia Przejętego od Wojsk Federacji Rosyjskiej – jednostka organizacyjna Urzędu Rady Ministrów istniejąca w latach 1995–2001, powołana w celu ustanowienia zakresu i sposobu zagospodarowania mienia przejętego od wojsk Federacji Rosyjskiej.
Powołanie Pełnomocnika.
Na podstawie rozporządzenia Rady Ministrów z 1995 r. w sprawie ustanowienia Pełnomocnika Rządu do zagospodarowania mienia przejętego od wojsk Federacji Rosyjskiej powołano Pełnomocnika. Ustanowienie Pełnomocnika pozostawało w ścisłym związku z ustawą z 1985 r. o zmianach w organizacji oraz zakresie działania niektórych naczelnych i centralnych organów administracji państwowej.
Pełnomocnik Rządu działał w strukturze Urzędu Rady Ministrów.
Zadania Pełnomocnika.
Do zadań Pełnomocnika należała:
Pełnomocnik mógł powoływać zespoły robocze do realizacji określonych zadań.
Koszty związane z działalnością Pełnomocnika pokrywane były z budżetu państwa w części dotyczącej Urzędu Rady Ministrów.
Zadania Pełnomocnika z 1997 r..
Na podstawie ustawy z 1996 r. o organizacji i trybie pracy Rady Ministrów oraz o zakresie działania ministrów zmieniono zakres działania zadań Pełnomocnika, do którego należała:
Organy administracji rządowej obowiązane były do współdziałania i udzielania pomocy Pełnomocnikowi w realizacji jego zadań, w szczególności przez udostępnianie mu niezbędnych informacji.
Pełnomocnik upoważniony był do wnoszenia za zgodą Prezesa Rady Ministrów, opracowanych przez siebie projektów aktów prawnych, wynikających z zakresu jego działania, do rozpatrzenia przez Radę Ministrów.
Zobowiązania Pełnomocnika.
Pełnomocnik przedstawiał Radzie Ministrów:
Pełnomocnik informował Prezesa Rady Ministrów o wszystkich zagrożeniach realizacji zadań. 
Nadzór nad działalnością Pełnomocnika sprawował Minister Spraw Wewnętrznych i Administracji, działający z upoważnienia Prezesa Rady Ministrów.
Obsługę merytoryczną, organizacyjno-prawną, techniczną i kancelaryjno-biurową zapewniało Pełnomocnikowi Ministerstwo Spraw Wewnętrznych i Administracji.
Zniesienie urzędu Pełnomocnika.
Na podstawie rozporządzenia Rady Ministrów z 2001 r. w sprawie zniesienia niektórych pełnomocników Rządu zlikwidowano urząd Pełnomocnika.

</doc>
<doc id="5389196" url="https://pl.wikipedia.org/wiki?curid=5389196" title="Calloria urticae">
Calloria urticae

Calloria urticae (Pers.) J. Schröt. ex Rehm – gatunek grzybów z rodziny "Calloriaceae".
Systematyka i nazewnictwo.
Pozycja w klasyfikacji według Index Fungorum: "Calloria, Calloriaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten opisał w roku 1801 Christiaan Hendrik Persoon nadając mu nazwę "Tremella urticae". Obecną, uznaną przez Index Fungorum nazwę nadał mu w 1903 r. Joseph Schröter i Heinrich Rehm.
Ma 11 synonimów. Niektóre z nich:
Morfologia i rozwój.
Na powierzchni obumarłych łodyg pokrzywy tworzy niewielkie, galaretowate owocniki o średnicy około 1 mm. Są jednak dostrzegalne gołym okiem, gdyż występują w dużych ilościach nadając łodydze pomarańczową barwę. Po wysuszeniu tworzą na powierzchni łodygi pomarańczową błonkę. Po zwilżeniu wodą dość szybko z powrotem na powierzchni łodygi tworzą się owocniki. Proces takiego ich zasychania i odnawiania może nastąpić wielokrotnie. W owocnikach powstają worki wypełnione zarodnikami i śluzowatym płynem. W miarę dojrzewania zarodników wzrasta ciśnienie w worku i są one przez otwór worka wypychane na zewnątrz.
Owocniki mają kształt tarczowaty do soczewkowatego, średnicę 0,5–1 mm, są siedzące, a ich wykwity są bardzo mięsiste. Hymenium szorstkie, po wyschnięciu pomarańczowe, czerwonawe. Powierzchnia zewnętrzna i brzeg identyczne. Są jednobarwne, bez szczególnego zapachu i smaku.
Worki cylindryczno-maczugowate, ośmiozarodnikowe, 65–85–(95) x 7–10 µm z zarodnikami w dwóch rzędach. Parafizy nitkowate, rozwidlone, u góry pogrubione do 3 do 4 µm. Zarodniki cylindryczno-eliptyczne, gładkie, o wymiarach 11–15 × 3–4 µm, szkliste, z jedną przegrodą.
Występowanie i siedlisko.
Znane jest występowanie "Calloria urticae" głównie w Europie. Poza nią podano nieliczne miejsca jej występowania w azjatyckiej części Rosji i w Ameryce Północnej. W Polsce po raz pierwszy stanowiska tego gatunku podał Stanisław Chełchowski w 1902 r. M.A. Chmiel w 2006 r. przytacza 8 stanowisk.
Grzyb saprotroficzny występujący na martwych łodygach pokrzywy zwyczajnej ("Utica dioica"). Zwykle występuje na górnej części łodygi pokrzywy.

</doc>
<doc id="5389197" url="https://pl.wikipedia.org/wiki?curid=5389197" title="Calloria neglecta">
Calloria neglecta



</doc>
<doc id="5389199" url="https://pl.wikipedia.org/wiki?curid=5389199" title="Ruiny kościoła w Karwowie">
Ruiny kościoła w Karwowie



</doc>
<doc id="5389201" url="https://pl.wikipedia.org/wiki?curid=5389201" title="Carl Howelson">
Carl Howelson



</doc>
<doc id="5389202" url="https://pl.wikipedia.org/wiki?curid=5389202" title="Carl Howelsen">
Carl Howelsen



</doc>
<doc id="5389208" url="https://pl.wikipedia.org/wiki?curid=5389208" title="Sejm 1582">
Sejm 1582



</doc>
<doc id="5389211" url="https://pl.wikipedia.org/wiki?curid=5389211" title="Bank Nowy">
Bank Nowy

Bank Nowy S.A. (d. Bank Nowy BFG S.A.) – bank uniwersalny z siedzibą w Poznaniu powstały 27 grudnia 2019 w ramach procesu przymusowej restrukturyzacji Podkarpackiego Banku Spółdzielczego w Sanoku przeprowadzonej przez Bankowy Fundusz Gwarancyjny w latach 2020–2021.
Historia.
Bank Nowy BFG powstał w grudniu 2019 jako bank pomostowy w ramach przygotowania do procesu przymusowej restrukturyzacji Podkarpackiego Banku Spółdzielczego w Sanoku (PBS). Siedziba banku mieściła się w Warszawie, w biurach BFG przy ul. ks. Igancego Skorupki, prezesem zarządu została Edyta Glajcar a przewodzniczącym rady nadzorczej Mirosław Panek. 
W styczniu 2020 BFG wydał decyzję o rozpoczęciu przymusowej restrukturyzacji PBS i do Banku Nowego BFG przeniesiona został wydzielona część PBS, obejmująca m.in. wszystkie depozyty klientów detalicznych, mikrofirm i MŚP, placówki, infrastrukturę technicznę. Obsługa klientów została wznowiona w tym samym miesiącu na niezmienionych zasadach. 
W październiku 2021 bank został zakupiony przez Wielkopolski Bank Spółdzielczy (neoBank) i zmienił nazwę na "Bank Nowy". Tym samym proces restrukturyzacji zakończył się. Bank został włączony do grupy kapitałowej neoBanku i funkcjonuje jako osobny podmiot.

</doc>
<doc id="5389212" url="https://pl.wikipedia.org/wiki?curid=5389212" title="Sejm 1585">
Sejm 1585



</doc>
<doc id="5389214" url="https://pl.wikipedia.org/wiki?curid=5389214" title="Sejm 1720">
Sejm 1720



</doc>
<doc id="5389215" url="https://pl.wikipedia.org/wiki?curid=5389215" title="Sejm 1722">
Sejm 1722



</doc>
<doc id="5389216" url="https://pl.wikipedia.org/wiki?curid=5389216" title="Sejm 1724">
Sejm 1724



</doc>
<doc id="5389217" url="https://pl.wikipedia.org/wiki?curid=5389217" title="Sejm 1726">
Sejm 1726



</doc>
<doc id="5389218" url="https://pl.wikipedia.org/wiki?curid=5389218" title="Sejm 1738">
Sejm 1738



</doc>
<doc id="5389219" url="https://pl.wikipedia.org/wiki?curid=5389219" title="Sejm 1740">
Sejm 1740



</doc>
<doc id="5389220" url="https://pl.wikipedia.org/wiki?curid=5389220" title="Sejm 1744">
Sejm 1744



</doc>
<doc id="5389221" url="https://pl.wikipedia.org/wiki?curid=5389221" title="Sejm 1746">
Sejm 1746



</doc>
<doc id="5389222" url="https://pl.wikipedia.org/wiki?curid=5389222" title="Sejm 1748">
Sejm 1748



</doc>
<doc id="5389223" url="https://pl.wikipedia.org/wiki?curid=5389223" title="Sejm 1752">
Sejm 1752



</doc>
<doc id="5389224" url="https://pl.wikipedia.org/wiki?curid=5389224" title="Sejm 1754">
Sejm 1754



</doc>
<doc id="5389227" url="https://pl.wikipedia.org/wiki?curid=5389227" title="Sejm 1756">
Sejm 1756



</doc>
<doc id="5389228" url="https://pl.wikipedia.org/wiki?curid=5389228" title="Sejm 1758">
Sejm 1758



</doc>
<doc id="5389230" url="https://pl.wikipedia.org/wiki?curid=5389230" title="Sejm 1760">
Sejm 1760



</doc>
<doc id="5389232" url="https://pl.wikipedia.org/wiki?curid=5389232" title="Śląsk II Wrocław">
Śląsk II Wrocław

Śląsk II Wrocław – polski klub piłkarski z siedzibą w Wrocławiu, zespół rezerw Śląska Wrocław, od sezonu 2020/2021 występujący w II lidze.
Historia.
XXI wiek.
Zespół rezerw Śląska do sezonu 2004/05 występował w rozgrywkach IV ligi, gr. dolnośląskiej, kiedy to zajmując 17. miejsce spadł do klasy okręgowej, gr. Wrocław. Po zwycięstwie w następnym sezonie w rozgrywkach klasy okręgowej, rezerwy znalazły się z powrotem w IV lidze. Po sezonie 2007/08 zespół rezerw został wycofany, co było spowodowane awansem pierwszego zespołu do Ekstraklasy i utworzeniu zespołu rywalizującego w Młodej Ekstraklasie (ME). Śląsk II Wrocław ponownie przystąpił do rozgrywek IV szczebla (choć po reformie rozgrywek piłkarskich w Polsce była to tym razem III liga) po przemianowaniu ME w Centralną Ligę Juniorów (CLJ). W sezonie 2016/17 zespół rezerw zajął 16. miejsce i spadł do IV ligi, gr. dolnośląskiej (wschód). Po 2 sezonach na V szczeblu rozgrywek zespół zajął 1. miejsce w grupie i wygrał baraże z AKS-em Strzegom, dzięki czemu awansował do III ligi. Jako beniaminek po 18 kolejkach prowadził w rozgrywkach III ligi, gr. III, kiedy to przedwcześnie zakończono sezon w związku z pandemią koronawirusa. Tym samym Śląsk II Wrocław awansował do II ligi, w której gra obecnie.

</doc>
<doc id="5389233" url="https://pl.wikipedia.org/wiki?curid=5389233" title="Sejm 1766">
Sejm 1766



</doc>
<doc id="5389235" url="https://pl.wikipedia.org/wiki?curid=5389235" title="Sejm 1768">
Sejm 1768



</doc>
<doc id="5389236" url="https://pl.wikipedia.org/wiki?curid=5389236" title="Sejm 1776">
Sejm 1776



</doc>
<doc id="5389239" url="https://pl.wikipedia.org/wiki?curid=5389239" title="Sejm 1778">
Sejm 1778



</doc>
<doc id="5389240" url="https://pl.wikipedia.org/wiki?curid=5389240" title="Sejm 1762">
Sejm 1762



</doc>
<doc id="5389241" url="https://pl.wikipedia.org/wiki?curid=5389241" title="Sejm 1780">
Sejm 1780



</doc>
<doc id="5389243" url="https://pl.wikipedia.org/wiki?curid=5389243" title="Sejm 1782">
Sejm 1782



</doc>
<doc id="5389244" url="https://pl.wikipedia.org/wiki?curid=5389244" title="Sejm 1784">
Sejm 1784



</doc>
<doc id="5389245" url="https://pl.wikipedia.org/wiki?curid=5389245" title="Multidendrolaelaps putte">
Multidendrolaelaps putte

Multidendrolaelaps putte – gatunek roztocza z kohorty żukowców i rodziny Digamasellidae.
Taksonomia.
Gatunek ten opisany został po raz pierwszy w 2010 roku przez Veikko Huhtę i Wolfganga Karga z Uniwersytetu w Jyväskylä na łamach „Soil Organisms”. Jako lokalizację typową wskazano Evo w gminie Lammi w Finlandii. Epitet gatunkowy oznacza pochodzi od nazwy programu badawczego, który umożliwił zdobycie materiału typowego.
Takson ten należy do grupy gatunków "euepistomus" wraz z "M. euepistomus", "M. multidentatus" i "M. subcorticalis".
Morfologia.
Samice osiągają od 500 do 560 µm długości i od 270 do 290 µm szerokości, samce zaś około 480 µm długości i 300 µm szerokości. Szczękoczułki samicy mają cztery duże i pięć małych zębów na palcu nieruchomym oraz silniejsze zęby nasadowe i szereg ośmiu mniejszych zębów na palcu ruchomym. Szczękoczułki samca mają jednozębny palec nieruchomy, bezzębny palec ruchomy oraz embolus o prostej części nasadowej i zakrzywionej ku górze części wierzchołkowej. Tektum dzieli się na trzy gałęzie, z których środkowa jest krótsza i podzielona na szczycie. Na podonotum za wyobrażoną linią łączącą szczecinki czwartej pary rzędów zewnętrznych leżą "scleronoduli". Opistonotum ma szczecinki piątej pary rzędów zewnętrznych i piątej pary rzędów bocznych silne i długie, osiągające odpowiednio 160 i 140 µm długości. Na przednim brzegu opistonotum u niektórych samic widoczna jest zatarta, U-kształtna struktura, za wysokością drugiej pary szczecinek rzędów wewnętrznych lekkie punktowanie, a w okolicy tychże szczecinek i szczecinek trzeciej pary rzędów zewnętrznych słabo widoczny wzór strukturalny. Samce mają na opistonotum siateczkowaty wzór w okolicach szczecinek czwartej pary rzędów zewnętrznych i wewnętrznych, a dalej lekkie punktowanie. Sternum na spodzie podosomy ma pośrodkowe wcięcie podłużne oraz poprzeczną linię za szczecinkami sternalnymi pierwszej pary. Tarczki brzuszna i analna zlane są w tarczkę wentro-analną, na przedzie z poprzecznym wzorem strukturalnym, w tyle zaś z dołkowaniem. Na tarczce tej umieszczone są szczecinki wentralne pierwszej, drugiej, trzeciej i piątej pary szeregów wewnętrznych oraz drugiej pary szeregu zewnętrznego. Na tylnej i tylno-bocznych krawędziach tarczki wentro-analnej leży dobrze wydzielony płat. Przetchlinki są uwstecznione i ku tyłowi sięgają tylko do wysokości trzeciej pary szczecinek sternalnych. Odnóża samicy porośnięte są wyłącznie niezmodyfikowanymi szczecinkami, tylko szczecinka nasadowo-grzbietowa ud ostatniej pary jest pogrubiona. U samca zmodyfikowane szczecinki obecne są na odnóżach drugiej pary.
Ekologia i występowanie.
Gatunek palearktyczny, znany tylko z miejsca typowego w Finlandii. Odnaleziony w butwiejącym pniu topoli osiki.

</doc>
<doc id="5389246" url="https://pl.wikipedia.org/wiki?curid=5389246" title="Sejm 1786">
Sejm 1786



</doc>
<doc id="5389248" url="https://pl.wikipedia.org/wiki?curid=5389248" title="Kościół Matki Bożej Łaskawej &quot;Ta' l-Abbandunati&quot; w Saint Paul’s Bay">
Kościół Matki Bożej Łaskawej &quot;Ta' l-Abbandunati&quot; w Saint Paul’s Bay



</doc>
<doc id="5389261" url="https://pl.wikipedia.org/wiki?curid=5389261" title="Sejm 1570">
Sejm 1570



</doc>
<doc id="5389263" url="https://pl.wikipedia.org/wiki?curid=5389263" title="Sejm 1572">
Sejm 1572



</doc>
<doc id="5389267" url="https://pl.wikipedia.org/wiki?curid=5389267" title="Barbara Patoleta">
Barbara Patoleta

Barbara Maria Patoleta z domu Jendrzejewska – polska arachnolożka, specjalizująca się w badaniu pająków z rodziny skakunowatych, popularyzatorka nauki.
Życiorys.
Uczyła się w Liceum Ogólnokształcącym im. Marii Curie-Skłodowskiej w Rykach w latach 1984–1988. Od 1988 do 1993 roku studiowała w Wyższej Szkole Rolniczo-Pedagogicznej w Siedlcach, w 1993 roku uzyskała tytuł magistra na podstawie pracy pt. "Wielkość kończyn młodzieży akademickiej Wyższej Szkoły Rolniczo-Pedagogicznej w Siedlcach", jej promotorem był Mieczysław Węgrzyn. Od 1 października 1993 roku pracowała kolejno jako asystent, adiunkt i starszy wykładowca na Uniwersytecie Przyrodniczo-Humanistycznym w Siedlcach. 
9 października 2002 roku uzyskała stopień doktora nauk biologicznych na Akademii Podlaskiej na podstawie pracy pt. "Analiza zoogeograficzna faun pająków z rodziny Salticidae (Arachnida: Araneae) Wysp Pacyfiku na przykładzie Nowej Kaledonii i Fidżi", jej promotorem był Marek Żabka. 
Opisała samodzielnie oraz we współpracy z i Markiem Żabką 63 nowe gatunki pająków z rodziny skakunowatych, z rodzajów: ', ', ', ', ', ', ', ', ', ', ', ', ' (nowy rodzaj opisany razem z M. Żabką), ', ', ', ', ', "". Zajmuje się także popularyzacją nauki, na Facebooku prowadzi wraz z Łukaszem Nicewiczem stronę Arachnologia, gdzie udostępnia ciekawostki o pająkach.
Należy do Polskiego Towarzystwa Taksonomicznego, Polskiego Towarzystwa Zoologicznego, Polskiego Towarzystwa Higienicznego i .

</doc>
<doc id="5389270" url="https://pl.wikipedia.org/wiki?curid=5389270" title="Sanktuarium Niepokalanego Poczęcia Najświętszej Maryi Panny „Tal-Hondoq” w Qali">
Sanktuarium Niepokalanego Poczęcia Najświętszej Maryi Panny „Tal-Hondoq” w Qali



</doc>
<doc id="5389275" url="https://pl.wikipedia.org/wiki?curid=5389275" title="IHN PAN">
IHN PAN



</doc>
<doc id="5389277" url="https://pl.wikipedia.org/wiki?curid=5389277" title="Alturas do Barroso (Boticas)">
Alturas do Barroso (Boticas)

Alturas do Barroso – parafia "(freguesia)" w gminie Boticas, w Portugalii. Według danych na rok 2021 parafię zamieszkiwało 389 osób, a gęstość zaludnienia wyniosła 6,9 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym styczeń (4 °C). Średnia suma opadów wynosi 1181 milimetrów rocznie. Najbardziej wilgotnym miesiącem jest styczeń (169 milimetrów opadów), a najbardziej suchym jest sierpień (15 milimetrów opadów).

</doc>
<doc id="5389278" url="https://pl.wikipedia.org/wiki?curid=5389278" title="Multidendrolaelaps">
Multidendrolaelaps

Multidendrolaelaps – rodzaj roztoczy z kohorty żukowców i rodziny Digamasellidae.
Morfologia.
Pajęczaki o ciele podzielonym na gnatosomę i idiosomę. Gnatosoma ma pięcioczłonowe nogogłaszczki z członem ostatnim zaopatrzonym w dwuwierzchołkowy pazurek. Szczękoczułki u samic mają na palcu ruchomym piłkowaty szereg ząbków, co stanowi autapomorfię rodzaju. Epistom ma dwa lub trzy wyrostki na przedzie. Idiosoma ma zaokrąglony brzeg tylny i od wierzchu nakryta jest dwoma wyraźnie oddzielonymi tarczkami: podonotalną (prodorsum) nad podosomą i opistonotalną (postdorsum) nad opistosomą. Tarczka podonotalna zaopatrzona jest w "scleronoduli". U licznych gatunków od jednej do sześciu par szczecinek na opistonotum przekształconych jest w kolce, nie dotyczy to jednak przedstawicieli grupy gatunków "euepistomus". Tarczki brzuszna i analna zlane są w tarczkę wentro-analną. Pierwsza para szczecinek wentralnych rzędu zewnętrznego leży na niezesklerotyzowanym oskórku przed przednią krawędzią tejże tarczki. Odbyt jest niepowiększony i zajmuje mniej niż piątą część długości tarczki wentro-analnej. Odnóża czwartej pary mają sześć lub osiem szczecinek na kolanach i goleniach. U samicy ujście spermateki leży na nasadzie biodra trzeciej pary odnóży.
Taksonomia.
Takson ten wprowadzony został w 1974 roku przez Wernera Hirschmanna w randze podrodzaju w obrębie rodzaju "Dendrolaelaps". Gatunkiem typowym został wyznaczony "Dendrolaelaps oudemansi", opisany w 1915 roku przez Jamesa Nathaniela Halberta. Do rangi osobnego rodzaju podniesiony został w 1980 roku przez Jurija Szczerbaka
Do rodzaju tego należą:

</doc>
<doc id="5389280" url="https://pl.wikipedia.org/wiki?curid=5389280" title="Fiães do Tâmega">
Fiães do Tâmega

Fiães do Tâmega – parafia "(freguesia)" w gminie Boticas, w Portugalii. Według danych na rok 2011 parafię zamieszkiwało 99 osób, a gęstość zaludnienia wyniosła 6,7 os./km2.
Klimat.
Średnia temperatura wynosi 13 °C. Najcieplejszym miesiącem jest sierpień (24 °C), a najzimniejszym styczeń (4 °C). Średnia suma opadów wynosi 1181 milimetrów rocznie. Najbardziej wilgotnym miesiącem jest styczeń (169 milimetrów opadów), a najbardziej suchym jest sierpień (15 milimetrów opadów).

</doc>
<doc id="5389281" url="https://pl.wikipedia.org/wiki?curid=5389281" title="Rulewicze">
Rulewicze

Rulewicze (, "Rulewiczy"; , "Rulewiczy") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka, nad Dzitwą.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Wawerka/Myto. Należały do Rossudowskich.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. W 1921 miejscowość liczyła 220 mieszkańców, zamieszkałych w 49 budynkach, wyłącznie Polaków wyznania rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5389283" url="https://pl.wikipedia.org/wiki?curid=5389283" title="Barbara Bosak">
Barbara Bosak

Barbara Bronisława Bosak (Bossak), właśc. Barbara Bronisława Gadzina-Tęcza (ur. 10 lutego 1936 w Krakowie, zm. 17 listopada 1979 tamże) – polska aktorka teatralna i filmowa.
Życiorys.
Absolwentka krakowskiego Liceum Ogólnokształcącego im. Józefa Hoene-Wrońskiego (1954) oraz Wydział Aktorski Państwowej Wyższej Szkoły Teatralnej w Krakowie (1958). Przez całą karierę sceniczną aż do śmierci związana była ze Starym Teatrem im. Heleny Modrzejewskiej w Krakowie. Wystąpiła także w osiemnastu spektaklach Teatru Telewizji (1963–1982) oraz siedmiu audycjach Teatru Polskiego Radia (1960–1979).
Ok. 1964 roku wyszła za mąż za Władysława Olszyna. Została pochowana na Cmentarzu Rakowickim w Krakowie (kwatera XIb-1-5).

</doc>
<doc id="5389284" url="https://pl.wikipedia.org/wiki?curid=5389284" title="Ilija Gregorić">
Ilija Gregorić

Ilija Gregorić (ur. ok. 1520 w Ribniku, zm. 1574 w Zagrzebiu) – chorwacki rolnik i wojskowy, przywódca antyfeudalnego powstania chłopskiego w Chorwacji, które miało miejsce w 1573 roku.
Życiorys.
Dwukrotnie uciekł z osmańskiej niewoli (1545, 1568) i z tego powodu nosił przydomek „dezerter”. Około 1550 roku osiedlił się w Brdovcu, gdzie wszedł w posiadanie ziemi. Zajmował się handlem oraz pełnił służbę wojskową w obronie pogranicza.
W 1572 roku został wybrany naczelnym wodzem sił powstańczych w powstaniu chłopskim w Chorwacji. Dowodził centralną częścią armii i opracowywał plany dyslokacji wojsk. Za cel postawił sobie rozprzestrzenienie powstania na terytorium współczesnej Słowenii. Klęski pod Krškiem i Šenpetrem zniweczyły jednak jego plany. W lutym 1573 został pojmany w pobliżu Jasenovaca Zagorskiego i przewieziony do Wiednia, a następnie w czerwcu 1574 do Zagrzebia. Tam też został stracony.

</doc>
<doc id="5389290" url="https://pl.wikipedia.org/wiki?curid=5389290" title="Tramwaje w Kilonii">
Tramwaje w Kilonii

Tramwaje w Kilonii – zlikwidowany i planowany do ponownej budowy system komunikacji tramwajowej w niemieckim mieście Kilonia.
System tramwaju konnego o rozstawie szyn wynoszącym 1100 mm otwarto 8 lipca 1881 r. W 1896 r. zelektryfikowano sieć i kontynuowano jej rozbudowę o nowe trasy, dzięki czemu do 1918 r. powstała 40-kilometrowa sieć, którą obsługiwało 129 wagonów motorowych i 29 doczepnych. Z powodu kryzysu naftowego w 1977 r. podjęto decyzję o likwidacji tramwajów. Ostatnim dniem kursowania tramwajów był 4 maja 1985 r., po czym przystąpiono do fizycznej likwidacji sieci.
Sukces uruchomienia w 1992 r. tramwaju dwusytemowego w Karlsruhe skłonił władze Kilonii do rozpoczęcia prac nad koncepcją takiej sieci. W 1998 r. zaprezentowano studium planistyczne, ale nie uzyskano zgody pobliskich samorządów. W 2015 r. władze miasta przedstawiły projekt linii łączącej Kilonię z Schönkirchen, ale zarzucono koncepcję po krytyce sąsiednich gmin.
W następnych latach analizowano budowę klasycznego tramwaju na terenie wyłącznie miasta Kilonii. Po analizach odrzucono system BRT jako nieopłacalny i 26 października 2022 r. rada miasta opowiedziała się za realizacją budowy komunikacji tramwajowej, której sieć miałaby mieć 36 km długości z rozstawem normalnotorowym, obsługując cztery linie za pomocą 46 tramwajów, przy czym oddanie podzielonej na trzy etapy inwestycji zaplanowano na lata 2034-2039.

</doc>
<doc id="5389291" url="https://pl.wikipedia.org/wiki?curid=5389291" title="Insectolaelaps">
Insectolaelaps

Insectolaelaps – rodzaj roztoczy z kohorty żukowców i rodziny Digamasellidae.
Morfologia.
Pajęczaki o ciele podzielonym na gnatosomę i idiosomę. Gnatosoma ma pięcioczłonowe nogogłaszczki z członem ostatnim zaopatrzonym w dwuwierzchołkowy pazurek. Epistom ma dwa lub trzy wyrostki na przedzie. Idiosoma ma zaokrąglony brzeg tylny i od wierzchu nakryta jest dwoma wyraźnie oddzielonymi tarczkami: podonotalną (prodorsum) nad podosomą i opistonotalną (postdorsum) nad opistosomą. Tarczka podonotalna zaopatrzona jest w "scleronoduli". Tarczki brzuszna i analna zlane są w tarczkę wentro-analną. Pierwsza para szczecinek wentralnych rzędu zewnętrznego leży na niezesklerotyzowanym oskórku przed przednią krawędzią tejże tarczki. Odbyt jest niepowiększony i zajmuje mniej niż piątą część długości tarczki wentro-analnej. Odnóża czwartej pary mają sześć lub osiem szczecinek na kolanach i goleniach. U samicy ujście spermateki leży na nasadzie biodra czwartej pary odnóży.
Taksonomia.
Takson ten wprowadzony został w 1980 roku przez Jurija Szczerbaka. Gatunkiem typowym został wyznaczony "Gamasellus (Digamasellus) quadrisetus", opisany w 1920 roku przez Antonia Berelesego. W 1982 roku ranga została mu obniżona do podrodzaju w obrębie rodzaju "Dendrolaelaps" przez Wernera Hirschmanna i Jerzego Wiśniewskiego. Do rangi rodzaju wyniósł go na powrót w 1993 roku Wolfgang Karg.
Do rodzaju tego należą:

</doc>
<doc id="5389295" url="https://pl.wikipedia.org/wiki?curid=5389295" title="Michael Sánchez Bozhulev">
Michael Sánchez Bozhulev



</doc>
<doc id="5389296" url="https://pl.wikipedia.org/wiki?curid=5389296" title="Pontiolaelaps">
Pontiolaelaps

Pontiolaelaps – rodzaj roztoczy z kohorty żukowców i rodziny Digamasellidae.
Morfologia.
Pajęczaki o ciele podzielonym na gnatosomę i idiosomę. Gnatosoma ma pięcioczłonowe nogogłaszczki z członem ostatnim zaopatrzonym w dwuwierzchołkowy pazurek. Epistom ma dwa lub trzy wyrostki na przedzie. Idiosoma ma zaokrąglony brzeg tylny i od wierzchu nakryta jest dwoma wyraźnie oddzielonymi tarczkami: podonotalną (prodorsum) nad podosomą i opistonotalną (postdorsum) nad opistosomą. Tarczka podonotalna odróżnia się od tej u "Multidendrolaelaps" i "Insectolaelaps" brakiem "scleronoduli". Tarczki brzuszna i analna zlane są w tarczkę wentro-analną. Pierwsza para szczecinek wentralnych rzędu zewnętrznego leży na niezesklerotyzowanym oskórku przed przednią krawędzią tejże tarczki. Odbyt jest niepowiększony i zajmuje mniej niż piątą część długości tarczki wentro-analnej. Odnóża czwartej pary mają sześć lub osiem szczecinek na kolanach i goleniach.
Taksonomia.
Takson ten wprowadzony został w 1984 roku przez Malcolma Luxtona w randze podrodzaju w obrębie rodzaju "Dendrolaelaps". Wprowadzenie to uznawane jest jednak za nieważne, jako że nie wyznaczono wówczas gatunku typowego. Dopiero w 1989 roku Luxton wyniósł omawiany takson do rangi rodzaju, wyznaczając jego gatunkiem typowym "Dendrolaelaps (Pontiolaelaps) crenatus", i ten rok autorstwa uznawany jest za ważny.
Do rodzaju tego należą trzy opisane gatunki:

</doc>
<doc id="5389297" url="https://pl.wikipedia.org/wiki?curid=5389297" title="Zbór Kościoła Zielonoświątkowego „Betel” w Gołdapi">
Zbór Kościoła Zielonoświątkowego „Betel” w Gołdapi

Zbór Kościoła Zielonoświątkowego „Betel” w Gołdapi – zbór ewangeliczny o charakterze zielonoświątkowym, mający siedzibę w Gołdapi przy ul. Wojska Polskiego 12A. Należy do Kościoła Zielonoświątkowego w RP.
Historia.
Pierwszy ewangeliczny chrześcijanin po II wojnie światowej zamieszkał w Gołdapi w 1947, kolejna osoba dołączyła do niego w latach 50. XX wieku. Wierni ci nawiązali kontakty ze zborem Kościoła Chrześcijan Baptystów w Ełku oraz z niezarejestrowaną grupą zielonoświątkowców. Następnie przybyła tu kolejna rodzina ewangelicznie wierzących. Mieszkańcy ci pozostawali poza zarejestrowanymi zborami protestanckimi, spotykając się na modlitwach w domach prywatnych.
W 1985 doszło do nawrócenia kolejnej grupy osób, a miejscowa społeczność zielonoświątkowa stopniowo powiększała się. W okresie tym jej opiekunem pozostawał Lucjan Kowalewski. Jesienią 1985 wierni z Gołdapi skontaktowali się z pastorem Władysławem Plewińskim ze zboru w Kętrzynie w celu objęcia ich przez niego opieką duszpasterską. Kętrzyńska wspólnota była dla nich wówczas najbliżej położonym zborem Zjednoczonego Kościoła Ewangelicznego o charakterze zielonoświątkowym. Rada zborowa z Kętrzyna w dniu 19 grudnia 1985 zwróciła się do prezbitera naczelnego ZKE Edwarda Czajko z prośbą o zgodę na powołanie w Gołdapi placówki z Lucjanem Kowalewskim jako jej kierownikiem, a Prezydium Zjednoczonego Kościoła Ewangelicznego wystosowało 31 stycznia 1986 pismo o wyrażenie zgody na jej działalność do Wydziału do Spraw Wewnętrznych Urzędu Wojewódzkiego w Suwałkach. Gołdap stała się następnie oficjalnie placówką podległa zborowi w Kętrzynie.
W marcu 1988 gołdapska wspólnota zdecydowała o odłączeniu się od zboru w Kętrzynie i usamodzielnieniu się jako zbór „Betel”. Pastorem nowej jednostki został Marek Ciak. W lipcu 1988 pozyskane zostały pomieszczenia przy ul. Paderewskiego 4, gdzie utworzono siedzibę zboru, otwartą jesienią 1988.
W 1993 zbór w Gołdapi skupiał 91 ochrzczonych członków.
W związku z przeznaczeniem budynku przy ul. Paderewskiego do rozbiórki, zbór w lutym 1998 zaprzestał prowadzenia tam spotkań. Od tego czasu nabożeństwa prowadzone były w wynajmowanych lokalach, głównie w siedzibie Gołdapskiego Domu Kultury, natomiast pozostałe spotkania wiernych odbywały się w prywatnych mieszkaniach.
W końcu jesieni 1999 zbór dokonał zakupu dawnych garaży i warsztatu przy ul. Wojska Polskiego 12A, gdzie prace remontowe rozpoczęto jesienią 2000. Pierwsze spotkania wiernych w nowym obiekcie zainaugurowano w czerwcu 2001, a w kwietniu 2002 nastąpiło jego oficjalne otwarcie.
Na przestrzeni lat samodzielnego funkcjonowania, zbór w Gołdapi prowadził prace misyjną w innych miejscowościach, dzięki której doszło do powołania zborów zielonoświątkowych w Łomży (1989), Giżycku (1991), Suwałkach (1994), Warszawie (1996), Ostrołęce (1999) i Ełku (2017). Działalność ewangelizacyjną prowadzono również w Augustowie, Węgorzewie i Zambrowie.
Na koniec 2010 gołdapski zbór skupiał 159 wiernych, z tego 90 ochrzczonych członków. W 2014 liczba wiernych wynosiła około 180 osób.
Z uwagi na stały wzrost liczby członków wspólnoty, w 2016 przystąpiono do rozbudowy jej siedziby o nową salę nabożeństw, a powiększony budynek otwarty został podczas uroczystości w dniach 12-13 maja 2018, w której udział wziął Marek Kamiński, prezbiter naczelny Kościoła Zielonoświątkowego w RP.

</doc>
<doc id="5389298" url="https://pl.wikipedia.org/wiki?curid=5389298" title="The Last of Us (serial telewizyjny)">
The Last of Us (serial telewizyjny)

The Last of Us – amerykański serial dramatyczny o tematyce postapokaliptycznej, stworzony przez Craiga Mazina i Neila Druckmanna dla HBO. Serial, bazujący na wydanej w 2013 roku grze komputerowej studia Naughty Dog pod tym samym tytułem, opowiada o Joelu (Pedro Pascal) – przemytniku podejmującym się eskortowania nastoletniej Ellie (Bella Ramsey) przez postapokaliptyczne Stany Zjednoczone. Poza Pascalem i Ramsey w serialu występują również m.in. Gabriel Luna jako młodszy brat Joela, Tommy, Merle Dandridge jako przywódczyni ruchu oporu, Marlene, i Anna Torv jako partnerka Joela, Tess.
Serial, mający być największą produkcją telewizyjną w historii Kanady, kręcono w Albercie od lipca 2021 do czerwca 2022. Jest to pierwszy serial HBO oparty na grze komputerowej, powstający przy współpracy z Sony Pictures Television, PlayStation Productions, Naughty Dog, The Mighty Mint i Word Games. Na pierwszą serię składać będzie się dziewięć odcinków napisanych przez Mazina i Druckmanna; drugi z nich był też scenarzystą i reżyserem gry. Gustavo Santaolalla, autor muzyki do gier, napisał ją również do serialu. Premiera odbyła się 15 stycznia 2023.
Historia projektu.
Wstępny rozwój.
Po premierze gry "The Last of Us" podjęto próby zrealizowania dwóch filmów na jej podstawie. Pierwszy, pełnometrażowy, został napisany przez scenarzystę gry Neila Druckmanna, a jego producentem miał być Sam Raimi, projekt jednak nie został zrealizowany. Druga ekranizacja, w formie krótkometrażowej animacji od studia Oddfellows, została skasowana przez Sony. W marcu 2020 ogłoszono, że do zrealizowania adaptacji w formie serialu przymierza się HBO, a przedstawiać ma ona wydarzenia z gry, być może częściowo adaptując również wątki z jej kontynuacji, "The Last of Us Part II" (2020). Do pomocy Druckmannowi wybrany został Craig Mazin, podobnie jak on pełniący funkcję scenarzysty i producenta wykonawczego. Dodatkowymi producentami zostali Carolyn Strauss i prezes studia Naughty Dog, Evan Wells. Na kompozytora wybrano Gustava Santaolallę, odpowiedzialnego również za muzykę do gier. "The Last of Us" zapowiedziano jako współprodukcję Sony Pictures Television, PlayStation Productions i Naughty Dog; jest to też pierwszy serial telewizyjny produkowany przez PlayStation Productions. Tworzony jest pod szyldem firmy Bear and Pear Productions.
W czerwcu 2020 ogłoszono, że Johan Renck, który współpracował wcześniej z Mazinem przy "Czarnobylu" (2019), zostanie producentem wykonawczym i wyreżyseruje pilotażowy odcinek. W listopadzie zrezygnował z zaangażowania w serial ze względu na konflikt harmonogramów, ponieważ produkcja "The Last of Us" przeciągała się w związku z pandemią Covidu-19. HBO dało serialowi zielone światło 20 listopada 2020. Na kolejnych producentów wybrano wtedy Asada Qizilbasha i Cartera Swana z PlayStation Productions, a Word Games dołączyło jako firma producencka. W styczniu 2021 współproducentem została firma Mighty Mint, a na reżysera pilota wybrano Kantiemira Bałagowa. Bałagow był zainteresowany zekranizowaniem gry od kilku lat i wyreżyserował kilka odcinków, jednak w październiku 2022 przyznał, że porzucił projekt rok wcześniej ze względu na różnice artystyczne, a nakręcony przez niego materiał nie zostanie wykorzystany w serialu. W lutym 2021 kolejnym producentem została Rose Lam.
Według Kanadyjskiej Gildii Reżyserów (DGC), preprodukcja serialu w Calgary rozpoczęła się 15 marca 2021, a Mazin przybył na miejsce w maju. W kwietniu 2021 poinformowano, że część odcinków wyreżyserują Ali Abbasi i Jasmila Žbanić. W lipcu Mazin ogłosił, że na pierwszą serię składać będzie się dziesięć odcinków i konieczne będzie zatrudnienie jeszcze dwóch reżyserów; w listopadzie 2022 potwierdzono ostatecznie, że pierwsza seria będzie liczyć dziewięć odcinków. W lipcu 2021 DGC poinformowała, że jednym z reżyserów będzie Peter Hoar, jako następnych ujawniono Mazina (sierpień), Druckmanna (wrzesień) i Lizę Johnson oraz Jeremy’ego Webba (styczeń 2022). W lutym 2022 Druckmann potwierdził, że wyreżyserował jeden z odcinków, co pozwoliło mu nabrać doświadczenia, które może wykorzystać przy reżyserowaniu gier. Operator Nadim Carlsen, często współpracujący z Abbasim, przyznał, że pracował przy dwóch odcinkach. Za choreografię pierwszej serii odpowiadał Paul Becker, a projekt protez, w tym wygląd zarażonych, opracował Barrie Gower. W tworzenie serialu zaangażowane jest również zajmujące się efektami specjalnymi studio DNEG.
"The Last of Us" ma być największą produkcją telewizyjną, jaką kiedykolwiek zrealizowano Kanadzie, a zyski, jakie ma ona przynieść Albercie, szacuje się na ponad 200 mln CAD. Według Damiana Pettiego, przewodniczącego kanadyjskiego związku artystów IATSE 212, budżet serialu przekracza 10 mln CAD za odcinek; inne źródła sugerują, że koszt pojedynczego odcinka bliższy jest 15 mln CAD. Według byłego premiera Alberty, Jasona Kenneya, HBO na produkcję serialu może wydawać rocznie nawet 200 mln CAD. Petti i komisarz Calgary ds. filmów Luke Azevedo stwierdzili, że producenci zdecydowali się na Albertę prawdopodobnie częściowo ze względu na wprowadzone w 2021 prawo zmieniające limit ulg podatkowych. IATSE 212 poinformowało, że realizacja serialu w prowincji o 30% zwiększyła zatrudnienie i członkostwa w związku, a pracuje przy nim pięciu scenografów i setki specjalistów technicznych. Według Kenneya, wyprodukowanych może zostać nawet osiem serii; Mazin zasugerował, że jeżeli pierwsza zostanie pozytywnie oceniona, niewykluczone jest stworzenie drugiej. Druckmann ujawnił, że serial pierwsza będzie pokrywała się z wydarzeniami z pierwszej części gry.
Druckmann przyznał, że serial będzie znacznie mniej brutalny niż gra. Już na wczesnym etapie wraz z Mazinem stwierdzili, żeby w adaptacji pozostawić wyłącznie niezbędne sceny przemocy; w grze przemoc stanowiła środek wyrazu pozwalający rozwinąć postać i utożsamić się graczowi z nią, ale w pasywnym medium takim jak serial cel ten można osiągnąć innymi sposobami. Na potrzeby serialu zmieniono również charakterystykę Joela, który jako mężczyzna w średnim wieku, przez długi czas posługujący się bronią palną, ma problemy ze słuchem, a ze względu na liczne podróże zmaga się z bólem kolan. Zmiany te również wynikają ze specyfiki obu mediów – w grze komputerowej realistyczne oddanie wieku Joela mogłoby negatywnie wpływać na rozgrywkę.
Casting.
8 marca 2020 Druckman potwierdził, że kilka postaci kobiecych z gier – w tym Ellie, Riley, Tess, Marlene i Maria – pojawi się w serialu. 10 lutego 2021 w rolach Joela i Ellie obsadzono Pedra Pascala i Bellę Ramsey. Tego samego dnia poinformowano również, że rolę Joela zaproponowano Mahershali Alemu po tym, jak odrzucił ją Matthew McConaughey. Ali miał rozważać udział w serialu, ale ostatecznie nigdy nie podpisał umowy z producentami. 15 kwietnia ogłoszono, że w Tommy’ego wcieli się Gabriel Luna, a 27 maja, że Dandridge powtórzy rolę Marlene, którą zagrała również w grze. Również w maju pojawiło się ogłoszenie o naborze pełnoletnich statystów z okolic Calgary, Fort Macleod, High River i Lethbridge; preferowane były osoby mające samochody wyprodukowane pomiędzy 1995 a 2003 rokiem. 30 czerwca do obsady dołączyła Parker jako Sarah, 15 lipca ogłoszono angaż Pierce’a, Bartletta i O’Neilla jako Perry’ego, Franka i Billa, a 22 lipca Torv jako Tess. 5 grudnia Bartlett poinformował, że w serialu zagra Offerman; jego udział ujawniono dwa dni później, ujawniając, że zagra Billa po tym, jak O’Neill zrezygnował ze względu na konflikt harmonogramów. 9 grudnia Žbanić poinformowała o udziale Greene’a, Miles i Wesley. 14 stycznia 2022 ogłoszono, że Reid wcieli się w Riley. W lutym Mazin poinformował o poszukiwaniach głuchoniemego czarnego chłopca w wieku 8–14 lat biegle posługującego się amerykańskim bądź afroamerykańskim językiem migowym; niedługo później potwierdzono, że casting dotyczy postaci Sama, który pojawi się w dwóch odcinkach. W czerwcu Druckmann poinformował, że w serialu zagrają Baker i Johnson. W sierpniu w rolach Henry’ego i Sama obsadzono Johnsona i Woodarda, poinformowano również, że Greene i Miles wcielą się w małżeństwo Marlona i Florence. Udział Lynskey zapowiedziano we wrześniu wraz z premierą pierwszej zapowiedzi, a Sheparda w grudniu wraz z pierwszym zwiastunem.
Scenariusz.
Scenarzystami serialu są Mazin i Druckmann. Według Zachodnioamerykańskiej Gildii Scenarzystów przed zredukowaniem liczby odcinków z dziesięciu do dziewięciu, wspólnie napisali dwa pierwsze, Druckmann odpowiadał za ósmy, a Mazin za pozostałe siedem. Mazin – prywatnie fan gry, którą przeszedł dwanaście razy – został przedstawiony Druckmannowi przez ich wspólną znajomą, Shannon Woodward, w "Part II" wcielającą się w dziewczynę Ellie, Dinę. Druckmann, fan "Czarnobyla", pracował wtedy nad filmową ekranizacją gry; Mazin stwierdził, że dobre opowiedzenie tej historii wymaga długości i tempa serialu telewizyjnego, z czym Druckmann się zgodził. Mazin uznał, że ze względu na dobrze napisaną fabułę pierwowzoru serial może zmienić paradygmat filmowych i telewizyjnych adaptacji gier komputerowych, a „decydentom z HBO uświadomienie sobie, że "The Last of Us" pod względem narracji jest "Lawrence’em z Arabii" gier komputerowych, zajęło raptem dwadzieścia minut guglowania”. Dodał, że zmiany wprowadzone w serialu względem gry „mają na celu wypełnić brani i uzupełnić go; mają rozbudowywać historię, a nie jej zaprzeczać” i że starano się unikać wątków epizodycznych, jak np. przypadkowych spotkań, które nie były obecne w pierwowzorze. Zdradził, że w serialu pojawią się jednak wątki usunięte z gry, w tym jeden „powodujący opad szczęki”. Druckmann poinformował, że scenariusz serialu częściowo zapożycza dialogi bezpośrednio z gry, podczas gdy inne znacząco się różnią, a pewne sekwencje pierwotnie mocno stawiające na akcję zmieniono na prośbę HBO, żeby bardziej koncentrowały się na postaciach. Dodał, że przy serialu obrano zupełnie inne podejście niż przy filmie "Uncharted" (2022), również opartym na grach Naughty Dog. Podczas gdy film opowiada nową historię, wplatając w nią wydarzenia z gier, żeby nadać całości „posmaku "Uncharted"”, "The Last of Us" jest bezpośrednią adaptacją wprowadzającą pomniejsze zmiany, pozwalającą np. na przedstawienie wydarzeń z perspektywy różnych postaci, co było niemożliwe w grze komputerowej kładącej nacisk na immersyjność.
Pandemia w serialu ma miejsce w roku 2003, a nie w 2013, jak w grze. W grudniu 2022 serwis Rotten Tomatoes ujawnił tytuły trzech pierwszych odcinków: "Gdy zgubisz się w ciemności", "Cordyceps Ordo Seclorum" i "Do ostatnich dni". Mazin wyjaśnił, że tytuł drugiego odcinka podany przez stronę był „wczesnym pomysłem” i ostatecznie został zmieniony, ponieważ „nie miał sensu”.
Zdjęcia.
Zdjęcia rozpoczęto w Calgary 12 lipca 2021 – tydzień później, niż pierwotnie zakładano. Ze względu na pandemię Covidu-19 obsadę i ekipę po przekroczeniu granicy Kanady poddano dwutygodniowej kwarantannie. Ksenija Sierieda, częsta współpracowniczka Bałagowa, odpowiadała za zdjęcia, kiedy to on jeszcze był reżyserem. Eben Bolter pracował z Hoarem, z kolei ze Žbanić jej współpracowniczka Christine A. Maier. Członkowie obsady i ekipy przybyli do Calgary w czerwcu. 12 lipca rada miejska High River zatwierdziła wniosek o możliwość kręcenia zdjęć pomiędzy lipcem a październikiem w okolicach Beachwood. Producenci wpłacili do kasy miasta 100 tys. CAD i dodatkowe 15 tys. za możliwość wycięcia kilku drzew. Zdjęcia w High River realizowano wieczorami 13–19 lipca, następnie 19–24 lipca w Fort Macleod, gdzie przygotowywano się do nich od paru miesięcy. Fasady kilku budynków w mieście zmodyfikowano tak, żeby pasowały do serialu, a na miejscu pojawiły się radiowozy z Austin w Teksasie, gdzie rozgrywała się akcja prologu gry. Przed przeniesieniem się do Calgary produkcja wróciła do High River jeszcze wieczorem 29 lipca.
Na potrzeby serialu w pobliżu Stampede Park w Calgary zbudowano uliczkę z ceglanymi budynkami mającą być pokazaną w pierwszym akcie gry bostońską strefą kwarantanny. Bałagow zakończył pracę nad "The Last of Us" 30 sierpnia, opuszczając projekt ze względu na różnice artystyczne. We wrześniu kręcono sceny z Torv. Zdjęcia do odcinków w reżyserii Hoara zakończono 5 września 2021. 2–18 października kręcono w okolicach Rice Howard Way w centrum Edmonton; Pascal nagrywał ujęcia wprowadzające na początku października, powracając na plan wraz z Ramsey i Torv później w tym samym miesiącu. Przy Rice Howard Way, mającej być postapokaliptycznym Bostonem, zbudowano wielki krater przed włoską restauracją, a "skyline" miasta zastąpiono "blue boksem". Jeden ze sklepów zaaranżowano na zrujnowany salon, a do właściciela innego zgłoszono się z prośbą o możliwość wyrzucenia kaskadera przez przednią szybę. Zdjęcia kręcono też w Alberta Legislature Building, który pokryto pnączami i bluszczem. Czterodniowy okres zdjęciowy w Edmonton kosztował producentów ok. 372 tys. CAD. Pomiędzy 15 a 18 października ponownie kręcono w Calgary, a 23–28 października w Beltline. Zdjęcia do odcinka w reżyserii Druckmana zakończono 7 listopada 2021.
Na potrzeby siódmego odcinka w Canmore odtworzono Jackson w stanie Wyoming, w grze będącym miejscem, w którym osiedlił się Tommy. Zdjęcia realizowano 15–19 listopada, udział w nich brali Pascal, Ramsey i Luna, jak również około trzystu statystów i konie. Większość biznesów w miasteczku podpisała umowę z producentami, którzy zapłacili im 1000–1500 CAD dziennie w ramach rekompensaty za niedogodności związane z realizowaniem serialu. Pod koniec listopada zdjęcia przeniosły się do Mount Royal University i Southern Alberta Institute of Technology (SAIT), odwzorowujących fikcyjny Uniwersytet Wschodniego Kolorado. Z SAIT pozbyto się śniegu, a okolica została pokryta listowiem, żeby móc nagrać sceny rozgrywające się jesienią. Pracę nad odcinkami Žbanić ukończono 9 grudnia 2021. W styczniu 2022 na potrzeby produkcji zaaranżowano centrum handlowe Northland Village Mall w północno-zachodnim Calgary. W tym samym miesiącu twórcy przenieśli się do Okotoks, gdzie zdjęcia kręcono 7–12 lipca. Mieszkańcy zwrócili uwagę, że realizacja serialu w ich mieście przyczyniła się do zwiększenia obrotów; na potrzeby "The Last of Us" zaaranżowano 28 fasad budynków, co przyniosło miastu 18 tys. CAD dochodu. 14–18 nagrywano w Parku Narodowym Waterton Lakes, gdzie pojawiły się samochody z koloradzkimi tablicami rejestracyjnymi.
14–17 marca zamknięto drogę szybkiego ruchu Airport Trail w północno-wschodnim Calgary ze względu na realizowanie tam zdjęć do produkcji filmowej, którą miała być "The Last of Us". Prace nad odcinkiem reżyserowanym przez Webba rozpoczęły się w marcu 2022, a zakończyły w czerwcu, oznaczając jednocześnie koniec zdjęć do całej serii pierwszej. Lamar Johnson i Woodard znaleźli się na planie 23 marca; sceny z ich udziałem rozgrywają się w Kansas City, które w serialu zastąpiło Pittsburgh z gry. W kwietniu zdjęcia kręcono m.in. w okolicach Calgary Courts Centre, Kensington i Victoria Park. W maju na ulicach Calgary pojawiły się samochody wojskowe z emblematami FEDR-y, fikcyjnej organizacji wojskowej pojawiającej się w grach; w tym samym miesiącu kręcono również sceny w scenerii szpitalnej, mające odpowiadać finałowi gry. Pod koniec maja i na początku czerwca nagrywano w Olds, gdzie w realizację zaangażowało się kilka miejscowych firm; powstały na potrzeby serialu mural, który planowano usunąć po zakończeniu zdjęć, postanowiono pozostawić. Zdjęcia zakończyły się nad ranem 11 czerwca 2022, dwa dni później, niż pierwotnie zaplanowano. Dodatkowe zdjęcia nagrywano 4 października na drodze międzystanowej nr 435 w Kansas City.
Muzyka.
Muzykę do serialu napisał Gustavo Santaolalla, wcześniej odpowiedzialny za ścieżkę dźwiękową do gier. Kompozytor stwierdził, że widzowie latynoskiego pochodzenia „rozpoznają [w jego muzyce] znane motywy”. Doświadczenia w pisaniu muzyki do filmów nabrał podczas współpracy przy serialach "Jane the Virgin" (2014–2019) i "Making a Murderer" (2015–2018).
Dystrybucja i promocja.
Chociaż Bałagow i „The Hollywood Reporter” początkowo informowali, że emisja serialu rozpocznie się w 2022 roku, HBO zaprzeczyło temu w lutym 2022, podając, że emisja pierwszej serii rozpocznie się prawdopodobnie na początku 2023, potwierdzając to również w lipcu. 26 września 2021 HBO udostępniło pierwsze zdjęcie Pascala i Ramsey w charakteryzacji, a 10 czerwca 2022 pierwsze zdjęcie z serialu. Pierwszy materiał filmowy zaprezentowano 21 sierpnia 2022 podczas premiery "Rodu Smoka". We wrześniu 2022 do sprzedaży trafił remake pierwszej części gry, "The Last of Us Part I", stworzony częściowo ze względu na możliwość zainteresowania odbiorców serialu grami. Pierwszy zwiastun udostępniono 26 września 2022; potwierdzał on premierę w 2023 oraz udział Lynskey. Wykorzystany w nim utwór „Alone and Forsaken” Hanka Williamsa pojawił się w grze oraz w jednym z jej zwiastunów. W ciągu 24 godzin zwiastun na YouTubie i Twitterze obejrzano ponad 17 mln razy.
Po wyciekach ze strony Sky i HBO Max, HBO 2 listopada 2022 oficjalnie ogłosiło, że premiera serialu w Stanach Zjednoczonych odbędzie się 15 stycznia 2023, udostępniając również pierwszy oficjalny plakat. W USA serial emitowany będzie na HBO oraz udostępniony zostanie w HBO Max. W Polsce premiera będzie dzień po amerykańskiej na HBO i HBO Max, w Australii emitowany będzie na Binge, w Kanadzie przez Crave, w Indiach na Disney+ Hotstar, w Nowej Zelandii na Neonie, w Wielkiej Brytanii, Irlandii, Niemczech, Austrii, we Włoszech i Szwajcarii na kanałach Sky Group. Pierwszy odcinek w ramach specjalnego pokazu zostanie 11 stycznia 2023 wyświetlony w budapesztańskim kinie. 16 listopada 2022 zaprezentowano krótki klip z Joelem i Ellie ukrywającymi się przed klikaczem, promujący pojawienie się serialu na konwencie Comic Con Experience. 30 listopada zaprezentowano plakaty z jedenastoma postaciami, 3 grudnia Dandridge, Druckmann, Luna, Mazin, Pascal i Ramsey pojawili się na CCXP, gdzie przedstawiono pierwszy pełny zwiastun, ujawniając udział w serialu Bakera, Ashley Johnson i Shepherda. 8 grudnia Baker, Ashley Johnson, Pascal i Ramsey byli prezenterami na gali rozdania The Game Awards. Pod koniec grudnia ujawniono, że długość pierwszego odcinka wyniesie 85 minut.
12 marca 2023, po premierze ostatniego odcinka serii pierwszej, na HBO Max udostępniono dokument "Na planie serialu „The Last of Us”", przedstawiający kulisy powstawania serialu.
Odbiór.
Serial spotkał się z dobrą reakcją krytyków. W agregatorze recenzji Rotten Tomatoes 96% z 391 recenzji uznano za pozytywne, a średnia ocen wystawionych na ich podstawie wyniosła 8,75 na 10. Z kolei w agregatorze Metacritic średnia ważona ocen z 42 recenzji wyniosła 84 punkty na 100.

</doc>
<doc id="5389300" url="https://pl.wikipedia.org/wiki?curid=5389300" title="Ewa Kawecka-Włodarczak">
Ewa Kawecka-Włodarczak

Wiesława Ewa Kawecka-Włodarczak (ur. 20 lutego 1949) – polska bankowiec i menedżerka, prezes Bankowego Funduszu Gwarancyjnego w latach 1995–2007, prezes Zarządu Pałacu Kultury i Nauki w Warszawie w latach 2007–2015.
Życiorys.
Od 1974 związana zawodowo z bankowością, początkowo z obszarem handlu dewizami. W latach 1974–1980 pracowała w Banku Handlowym w Warszawie, a następnie w latach 1980–1988 w Banku Pekao, w tym 4 ostatnie lata w oddziale w Paryżu. W 1988 przeszła do PKO BP, na stanowisko dyrektora departamentu zagranicznego.
W 1991 została pierwszym w historii prezesem zarządu w historii Powszechnego Banku Kredytowego, którą pełniła do 1993, kiedy objęła funkcję wiceprezesa zarządu IBP Banku.
W 1995 została prezesem nowo powstałego Bankowego Funduszu Gwarancyjnego, którą pełniła przez dwie pełne kadencje do 2007. Z racji pełnionej funkcji, była w tym czasie członkinią Komisji Nadzoru Bankowego.
W 2007 została powołana przez Hannę Gronkiewicz-Waltz na stanowisko prezesa zarządu spółki odpowiedzialnej za zarządzanie Pałacem Kultury i Nauki. Z funkcji została odwołana w 2015.
Zasiadała w kolegium programowo-redakcyjnym czasopisma "Bezpieczny Bank". W latach 2009–2013 zasiadała w radzie Muzeum Historii Żydów Polskich Polin. Przez dwie kadencje była arbitrem sądu polubownego przy Komisji Nadzoru Finansowego.
Nagrody i wyróżnienia.
W 2005 odznaczona Krzyżem Kawalerskim Orderu Odrodzenia Polski.
W 2012 otrzymała od Banku Polskiej Spółdzielczości Diamentowe Odznaczenie „Za zasługi dla polskiej bankowości spółdzielczej”. W 2016 otrzymała od Związku Banków Polskich Medal Kopernika.

</doc>
<doc id="5389304" url="https://pl.wikipedia.org/wiki?curid=5389304" title="Frances Sweeney">
Frances Sweeney

Frances Sweeney (ur. ok. 1908 w Bostonie, zm. 19 czerwca 1944 tamże) – dziennikarka i aktywistka, która prowadziła kampanię przeciwko faszyzmowi, antysemityzmowi i korupcji politycznej w Bostonie w latach czterdziestych XX wieku. Redagowała własną gazetę „"Boston City Reporter"” i założyła rubrykę „Rumor Clinic” w gazecie "Boston Herald" w celu zwalczania faszystowskiej dezinformacji. Chcąc przeciwdziałać wpływom księdza Charlesa Coughlina, którego antysemickie audycje były popularne wśród irlandzkich katolików w Bostonie, prowadziła protesty i pisała artykuły potępiające Front Chrześcijański i podobne organizacje. Była sekretarzem Amerykańsko-Irlandzkiego Stowarzyszenia Obronnego w Bostonie (American-Irish Defense Association of Boston) i wiceprzewodniczącą Komitetu Obywatelskiego Massachusetts na rzecz Jedności Rasowej (Massachusetts Citizens' Committee for Racial Unity). Sweeney grożono ekskomuniką, gdy skrytykowała kardynała Williama Henry'ego O'Connella za jego milczenie w sprawie katolickiego antysemityzmu.
Wczesne życie.
Sweeney urodziła się w Bostonie około 1908 roku. Jako jedyna córka Jamesa Sweeneya, irlandzko-amerykańskiego właściciela saloonu, dorastała w dzielnicy Brighton i uczęszczała do Mount Saint Joseph Academy. Niewiele wiadomo o jej wczesnej karierze poza tym, że pracowała dla agencji reklamowej w Bostonie.
"Boston City Reporter".
W latach 30. Sweeney założyła małą gazetę demaskatorów „"Boston City Reporter"”, którą sama redagowała i powielała. Początkowo jej artykuły opisywały korupcję polityczną. Pod koniec lat 30. rozszerzyła swoją misję o walkę z profaszystowską, antysemicką propagandą.
Boston był wówczas jednym z najbardziej antysemickich miast w Stanach Zjednoczonych. Żydowscy mieszkańcy, firmy i synagogi były częstymi celami przestępstw na tle nienawiści: gangi złożone głównie z irlandzkiej młodzieży katolickiej, podżegane przez ojca Coughlina i Front Chrześcijański, przemierzały ulice żydowskich dzielnic, niszcząc mienie i napadając na mieszkańców. Wiele ofiar było poważnie rannych pałkami i kastetami. Jak wspominał felietonista Nat Hentoff: „Przejeżdzając obok Franklin Field podczas tej podróży, przypomniałem sobie, że straciłem tam wtedy kilka zębów na rzecz gangu czytelników "Social Justice" Charlesa Coughlina, którzy uznali mnie za zabójcę swojego Pana”. Bostońska policja, politycy i duchowni, głównie Irlandzcy, byli mało pomocni, a lokalna prasa w dużej mierze ignorowała ten problem. Popularny irlandzki burmistrz Bostonu, James Michael Curley, z dumą nazwał je „najsilniejszym miastem Coughlina na świecie”.
Sweeney była szczególnie zbulwersowana antysemityzmem irlandzko-amerykańskich katolików. Sama będąc katoliczką mówiła, że ze wszystkich ludzi powinni wiedzieć lepiej. Pisała artykuły potępiające Coughlina, Front Chrześcijański i wszystkich innych, którzy szerzą antysemicką lub faszystowską propagandę. Zaalarmowała agentów federalnych o działalności Francisa P. Morana, przywódcy Frontu Chrześcijańskiego w Bostonie. Moran, powiązany z George'em Sylvesterem Viereckiem, rozpowszechniał nazistowską propagandę i kiedyś publicznie zagroził, że „zajmie się Rooseveltem”. Podczas wystąpienia ks. Edwarda Lodge'a Currana na południu Bostonu w tłumie dwóch tysięcy irlandzkich katolików Sweeney jako jedyna zaprotestowała przeciwko jego przemówieniu. Zwolennicy Coughlina przy chórze syków i gwizdów brutalnie wyrzucili ją z sali. W swoim bestsellerowym exposé organizacji faszystowskich "Under Cover" (1943) John Roy Carlson wymienił Sweeney jako inspirację. Porównał jej pracę w Bostonie do „przekopywania góry łopatą”. Według Carlsona artykuły Sweeney spowodowały usunięcie faszystowskiego magazynu "Catholic International" z wielu kiosków w mieście. W 1943 roku Sweeney opisywała antysemityzm w bostońskiej policji, zwiększając tym samym świadomość społeczną na ten temat. Ostatecznie doprowadziło to do zwolnienia komisarza policji, co spowodowało gwałtowny spadek przemocy na tle antysemityzmu w Bostonie. 
Wielu katolików uważało Sweeney za postać antyklerykalną, ale ona postrzegała siebie jako obrońcę kościoła przed nienawiścią. Kiedy skrytykowała kardynała O'Connella za jego milczenie w sprawie katolickiego antysemityzmu, wezwał ją do swojego biura i zagroził ekskomuniką. Inni katolicy natomiast ją popierali. Wśród nich byli biskup Bernard James Sheil z Chicago i prałat John A. Ryan z Waszyngtonu.
"Boston Herald" Rumor Clinic.
Podczas II wojny światowej z sugestią Sweeney "Boston Herald" założył „Klinikę plotek” (Rumor Clinic) w celu zwalczania propagandy Państw Osi i innych szkodliwych plotek. Przykładem takich plotek była plotka o tym, że głowy kobiet z lokami lub falowanymi włosami eksplodowały podczas pracy w fabrykach amunicji. W każdą niedzielę we fragmencie Boston Herald wybierano plotkę, dokładnie śledzono jej źródło i obalano. Sweeney była jedną z osób redagujących i sprawdzających tę rubrykę. Sweeney i Rumor Clinic gościnnie były drukowane w magazynach Reader's Digest i Life, a podobne rubryki powstały w gazetach w innych miastach w całym kraju.
Śmierć i dziedzictwo.
Sweeney zmarła 19 czerwca 1944 na niewydolność serca w wieku 36 lat. Została pochowana na Cmentarzu Świętego Krzyża (Holy Cross Cemetery) w Malden w stanie Massachusetts.
Po jej śmierci Irving Stone napisał: „Fran Sweeney nie mogła być zniechęcona, nie mogła zostać pokonana, nie można było jej przestraszyć, nie można było jej odesłać do szeregu. Była jednoosobową krucjatą. Płonęła jedną z najgorętszych i najbardziej nieugaszonych pasji do sprawiedliwości społecznej, jaką kiedykolwiek widziałem”.
W 1944 Szkoła Służby Społecznej (School for Social Service) biskupa Sheila w Chicago przyznała pośmiertnie Sweeney Medal Papieża Leona XIII „za wybitną pracę w zwalczaniu uprzedzeń i niesprawiedliwości oraz w rozwoju edukacji społecznej”. Medal w imieniu Sweeney przyjęła jej matka.
Na jej cześć nazwano The Frances Sweeney Committee, organizację zajmującą się zwalczaniem antysemityzmu. Komitet był później aktywny w zwalczaniu retoryki księdza Feeneya, katolickiego księdza, który w latach 50. wzniecał poglądy antysemityczne w Bostonie.
Nat Hentoff, który jako nastolatek pracował dla "Boston City Reporter", był pod wpływem Sweeney do tego stopnia, że zadedykował jej swoją autobiografię "Boston Boy".

</doc>
<doc id="5389307" url="https://pl.wikipedia.org/wiki?curid=5389307" title="Ali Doumbia">
Ali Doumbia

Ali Doumbia (ur. 14 stycznia 1962) – iworyjski piłkarz grający na pozycji bramkarza. W swojej karierze rozegrał 3 mecze w reprezentacji Wybrzeża Kości Słoniowej.
Kariera piłkarska.
Doumbia podczas kariery piłkarskiej grał w klubie Africa Sports National.
Kariera reprezentacyjna.
W reprezentacji Wybrzeża Kości Słoniowej Doumbia zadebiutował 17 lutego 1991 w zremisowanym 1:1 towarzyskim meczu z Senegalem, rozegranym w Dakarze. W 1992 roku został powołany do kadry na Puchar Narodów Afryki 1992. Na tym turnieju był rezerwowym i nie rozegrał żadnego spotkania, a Wybrzeże Kości Słoniowej wygrało ten turniej. W kadrze narodowej rozegrał 3 mecze, wszystkie w 1991.

</doc>
<doc id="5389315" url="https://pl.wikipedia.org/wiki?curid=5389315" title="Medal „Na Pamiątkę 1000-lecia Kazania”">
Medal „Na Pamiątkę 1000-lecia Kazania”



</doc>
<doc id="5389317" url="https://pl.wikipedia.org/wiki?curid=5389317" title="Matyjowce (stacja kolejowa)">
Matyjowce (stacja kolejowa)

Matyjowce () – stacja kolejowa w miejscowości Matyjowce, w rejonie kołomyjskim, w obwodzie iwanofrankiwskim, na Ukrainie. Położona jest na linii Lwów – Czerniowce.
Stacja istniała przed II wojną światową.

</doc>
<doc id="5389318" url="https://pl.wikipedia.org/wiki?curid=5389318" title="Medal „Na Pamiątkę 300-lecia Petersburga”">
Medal „Na Pamiątkę 300-lecia Petersburga”



</doc>
<doc id="5389320" url="https://pl.wikipedia.org/wiki?curid=5389320" title="Tomasz Andrzej Chełchowski">
Tomasz Andrzej Chełchowski

Tomasz Andrzej Chełchowski (także Chełkowski, ur. 30 listopada 1802 w Choszczówce, zm. 16 stycznia lub 16 lutego 1861 w Kownie) – polski aktor i przedsiębiorca teatralny, organizator ruchu teatralnego na prowincji.
Kariera aktorska.
W 1823 r. wstąpił do warszawskiej Szkoły Dramatycznej pod kierunkiem Bonawentury Kudlicza. W 1825 r. występował w teatrze wileńskim. W latach 1826-1827 był związany z zespołami teatrów prowincjonalnych: Jana Brzezińskiego i Karola Bauera. W 1833 r. opuścił własny zespół, by zadebiutować na deskach teatru warszawskiego w roli Oskara ("Trzydzieści lat czyli Życie szulera" Victora Ducange'a). W 1843 r. wyjechał do Lwowa, gdzie występował przez jeden sezon. Wystąpił m.in. w rolach: Szczerzeckiego ("Miłostki ułańskie"), Szewca ("Gałganduch czyli Trójka hultajska"), Ludwika ("Familia Śpiochajłów"), Staufera ("Młyn diabelski"), Jucundusa ("Chłop milionowy"), Feliksa ("Jest temu lat szesnaście") i Gustawa ("Dwaj więźniowie z galer").
Zarządzanie zespołami teatralnymi.
W 1829 odziedziczył po zmarłej żonie, majątek, który przeznaczył na zakup biblioteki i garderoby teatralnej. W tym samym roku zorganizował w Lublinie własny zespół teatralny, który występował również na prowincji: w Zamościu, Łęcznej i Łowiczu, Hrubieszowie, Chełmie, Krasnymstawie, Busku, Siedlcach, Włocławku, Kutnie, Kaliszu, Płocku, Radomiu i w innych miastach. Dzierżawił teatry miejskie w Płocku, Lublinie i Siedlcach. W latach 1840-1843 kierował teatrem krakowskim. Został usunięty z tego stanowiska na skutek ostrej krytyki Hilarego Meciszewskiego. Po krótkim pobycie we Lwowie ponownie zorganizował własny zespół teatralny, z którym występował w Busku, Kielcach, Lublinie, Radomiu, Solcu, Łowiczu i Kaliszu. Ponownie objął dyrekcję teatru krakowskiego w 1849 r. i sprawował ją do 1853 r. W 1854 r. był dyrektorem teatru w Stanisławowie, od 1854 do 1857 r. - we Lwowie, w 1859 - w Grodnie i Suwałkach, a od sez. 1859/1860 - w Kownie. Okresowo zawierał współpracę z innymi dyrektorami teatrów prowincjonalnych, m.in. z Kajetanem Nowińskim (1829-1830) i Pawłem Ratajewiczem (1857). Był ambitnym i przedsiębiorczym zarządcą teatrów. Dążył do utworzenia i objęcia stanowiska generalnego dyrektora teatrów prowincjonalnych. W 1831 r. zbudował amfiteatr w Lublinie. W 1835, przebywając przez dłuższy okres w Płocku, zbudował teatr letni na stawie w ogrodzie Słupeckiego. Sprowadził do Krakowa artystów opery niemieckiej. Do jego zasług należy wychowanie pokolenia wybitnych aktorów teatralnych (m. in. Jan Walery Królikowski, Józef Franciszek Rychter, Ignacy Chomiński, Michał Chomiński, Józefa Radzyńska, Marcelina Ekerowa, Jan Nepomucen Chomanowski i Anastazy Trapszo.
Życie prywatne.
Był synem kucharza, Kazimierza Chełchowskiego i Bibianny z Krupskich. Jego pierwszą żoną była Delfina Chomińska ze Świerzawskich, a drugą Karolina z Kodrębskich, aktorka teatralna. Jego córką z drugiego małżeństwa była aktorka Lucylla Chełchowska.

</doc>
<doc id="5389321" url="https://pl.wikipedia.org/wiki?curid=5389321" title="Dendrolaelaspis">
Dendrolaelaspis

Dendrolaelaspis – rodzaj roztoczy z kohorty żukowców i rodziny Digamasellidae.
Morfologia.
Pajęczaki o ciele podzielonym na gnatosomę i idiosomę. Gnatosoma ma pięcioczłonowe nogogłaszczki z członem ostatnim zaopatrzonym w dwuwierzchołkowy pazurek. Szczękoczułki są niezmodyfikowane. Idiosoma od wierzchu nakryta jest dwoma wyraźnie oddzielonymi tarczkami: podonotalną (prodorsum) nad podosomą i opistonotalną (postdorsum) nad opistosomą. W zarysie tylny brzeg idiosomy jest dwupłatowaty, co wyraźnie odróżnia ten rodzaj od "Orientolaelaps", "Pontiolaelaps", "Insectolaelaps" i "Multidendrolaelaps". Na spodzie opistosomy tarczki brzuszna i analna zlane są w tarczkę wentro-analną. Pierwsza para szczecinek wentralnych rzędu zewnętrznego leży na niezesklerotyzowanym oskórku przed przednią krawędzią tejże tarczki. Odbyt jest niepowiększony i zajmuje mniej niż piątą część długości tarczki wentro-analnej. Odnóża czwartej pary mają sześć lub osiem szczecinek na kolanach i goleniach.
Taksonomia.
Takson ten wprowadzony został w 1975 roku przez Everta E. Lindquista w randze podrodzaju w obrębie rodzaju "Dendrolaelaps". Gatunkiem typowym został wyznaczony "Digamasellus angulosus", opisany w 1936 roku przez Carla Willmanna. Do rangi osobnego rodzaju wyniesiony został w 1980 roku przez Jurija Szczerbaka.
Do rodzaju tego należy 19 opisanych gatunków:

</doc>
<doc id="5389323" url="https://pl.wikipedia.org/wiki?curid=5389323" title="Dendrolobatus">
Dendrolobatus



</doc>
<doc id="5389328" url="https://pl.wikipedia.org/wiki?curid=5389328" title="Heorhij Tuka">
Heorhij Tuka

Heorhij Borysowycz Tuka (ukraiński: Георгій Борисович Тука; ur. 24 listopada 1963) – ukraiński polityk, działacz, biznesmen, wolontariusz, założyciel i szef grupy wolontariuszy „Narodny Tyl”. Od 29 kwietnia 2016 do 29 sierpnia 2019 Tuka był wiceministrem ds. terytoriów czasowo okupowanych i przesiedleńców wewnętrznych w rządzie Hrojsmana. W 2015 i 2016 był gubernatorem obwodu ługańskiego.
Tuka urodził się 24 listopada 1963 roku w Kijowie. Ukończył Politechnikę Kijowską w 1986 roku. Ma syna, który zgłosił się na ochotnika do Sił Zbrojnych Ukrainy.
Jesienią 2014 roku wolontariusze grupy „Narodny Tyl” pod przewodnictwem Tuki stworzyli portal „Myrotworeć”, na którym znajduje się baza danych z informacjami o terrorystach. Dzięki tej bazie terroryści i ich przewodnicy są zatrzymywani na punktach kontrolnych, a zebranymi informacjami zainteresowane są także służby specjalne różnych krajów.

</doc>
<doc id="5389331" url="https://pl.wikipedia.org/wiki?curid=5389331" title="Michał Franciszek Sierakowski (zm. 1701)">
Michał Franciszek Sierakowski (zm. 1701)

Michał Franciszek Sierakowski herbu Ogończyk (zm. w 1701 roku) – stolnik dobrzyński w latach 1691-1694.
Poseł na sejm 1692/1693 roku z ziemi dobrzyńskiej.

</doc>
<doc id="5389332" url="https://pl.wikipedia.org/wiki?curid=5389332" title="Pętla indukcyjna audio">
Pętla indukcyjna audio

Pętla indukcyjna audio – system łączności wykorzystujący zjawisko sprzężenia indukcyjnego do transmisji i odbioru sygnałów komunikacyjnych. System ten zastosowano w urządzeniach wspomagania słuchu osób niedosłyszących. 
Historia.
Pierwszy system transmisji z pętlą indukcyjną został wynaleziony 1938 roku przez Josepha Poliakoffa w Wielkiej Brytanii (opatentowany w USA, pat. H04B5/00). Pierwszym aparatem słuchowym który umożliwiał komunikację przy pomocy pętli indukcyjnej był aparat słuchowy „Multitone VPM”, skonstruowany i wyprodukowany w 1938 roku Londynie przez firmę Multitone Electric Co. Ltd. 
System pętli indukcyjnej wykorzystywany jest powszechnie w komunikacji z aparatami słuchowymi i implantami ślimakowymi osób niedosłyszących.
 
Zastosowanie.
Transmisja audio odbywa się za pomocą urządzenia pętli wzmacniacza który pełni rolę nadajnika sygnału wytwarzającego przemienne pole magnetyczne o częstotliwościach akustycznych w pętli indykcyjnej. Pętla indukcyjna pełni rolę cewki indukcyjnej nadawczej, wytwarza pole elektromagnetyczne w określonym obszarze. Nadajnik podłączony do obwodu pętli zgodnie z zasadą indukcji magnetycznej generuje sygnał który odbierany jest poprzez cewkę indukcyjną w aparacie słuchowym osób niedosłyszących znajdujących się w zasięgu sygnału pętli (jeśli aparat słuchowy wyposażony jest cewkę indukcyjną). 
Źródłem dźwięku dla urządzenia pętli indukcyjnej może być dowolne urządzenie np. telewizor, komputer, mikrofon np. kasjera, prelegenta lub inny system nagłośnienia np. pociągu, tramwaju, kościoła, teatru. Pętlę indukcyjne najczęściej instaluje się w miejscach publicznych w celu poprawy komfortu obsługi osób niedosłyszących w przestrzeni publicznej: dworce kolejowe, lotniska, apteki, przychodnie, banki, muzea. W urządzenia pętli indukcyjnej najczęściej wyposaża się: stanowiska obsługi klientów, recepcje, kasy biletowe, kina, hale sportowe lub środki komunikacji publicznej. Odbiornikiem sygnału pętli jest aparat słuchowy osób z ubytkiem słuchu który jest wyposażony w odpowiednią cewką indukcyjną lub dla uczestników konferencji wydawany jest odpowiedni zestaw słuchawkowy przystosowany do odbioru sygnału pętli indukcyjnej.
W niektórych krajach wprowadzono przepisy które wymagają obowiązkowe wyposażenie punktów informacyjnych w urzędach administracji publicznej oraz środkach komunikacji publicznej w urządzenia wspomagania słuchu.
W Polsce taki obowiązek nakłada ustawa przyjęta 19 lipca 2019 r. (tekst jednolity: Dz. U. z 2020 r. poz. 1062) w która mówi o zapewnianiu dostępności informacji także obywatelom z upośledzeniem słuchu. Wymogi dostępności do informacji są także elementem nowoczesnego społeczeństwa informacyjnego. Pętle indukcyjne zgodne ze standardem Europejskiej Federacji Osób Słabosłyszących (EFHOH - European Federation of Hard of Hearing People) zapewniają prawidłową współpracę z pętlami indukcyjnymi, w Polsce parametry pracy obejmuje Polska Norma PN EN 60118-4:2007 .
Obecnie ok. 90% produkowanych aparatów słuchowych posiada możliwość odbioru transmisji indukcyjnej po włączeniu opcji „T” lub „M / T” w ustawieniach aparatu słuchowego.
Zasięg działania.
Zasięg systemu łączności pętli indukcyjnej może pokrywać obszar od 1,5m² do 2000m². Na zasięg działania systemu mają wpływ : długości pętli indukcyjnej oraz miejsce zainstalowania pętli która swoim obwodem pokrywa pewien ograniczony obszar. Obwód pętli ułożony jest wewnątrz pomieszczenia, obejmując określony obszar o odpowiednich parametrach sygnału. Większe obszary pokrywa się kilkoma pojedynczymi obwodami, jest to tzw. system macierzowy.
Rodzaje pętli indukcyjnej.
W obu rodzajach pętli występują także zestawy przenośne jako jednostanowiskowe lub zestawy przenośne (mobilne) dla większych powierzchni (zasięg nawet do150 m²).
Powierzchniowe mogą być wykonane jako: 
Zalety.
System pętli po zainstalowaniu i skonfigurowaniu jest bezobsługowy, może mieć różny obszar zasięgu, np. tylko dla jednego odbiorcy lub wydzielony obszar z nieograniczoną liczbą użytkowników. Osoby niedosłyszące które korzystają z aparatów wspomagających słyszenie często nie rozumieją swojego współrozmówcy gdy w pomieszczeniu w którym rozmawiają występują w tle inne dźwięki, hałas lub rozmowy innych osób.
Zaletą urządzeń pętli indukcyjnej jest to że urządzenie pętli przesyła dźwięk bezpośrednio do aparatu słuchowego osoby słabosłyszącej bez hałasów z otoczenia (np. dźwięku pracy silnika tramwaju, rozmów współpasażerów, akustyki pomieszczenia. Odbiorca sygnału (niedosłyszący) słyszy tylko dźwięki z urządzenia pętli magnetycznej np. głos kasjera, komunikat zapowiedzi w tramwaju, bez negatywnego wpływu akustyki pomieszczenia i otoczenia. Poziom sygnału i wzmocnienie dostosowuje jest indywidualnie do miejsca zainstalowania urządzenia, prawidłowe ustawienie ma bezpośredni wpływ na prawidłową zrozumiałość mowy.
Wady.
System pętli podatny jest na zakłócenia, np. które generują silniki elektryczne, transformatory, przewody wysokiego napięcia. Negatywny wpływ na poziom sygnału pętli mają także: zbrojenie w posadzkach i ścianach budynków i inne metalowe elementy konstrukcyjne. W miejscu instalacji pętli dobiera się najmniej podatny na zakłócenia elektromagnetyczne sposób instalacji pętli np. w suficie, pod posadzką, przy ścianie, na ścianie, jednak sporadycznie występują miejsca gdzie parametry pętli nie spełniają wymaganych normami parametrów.

</doc>
<doc id="5389333" url="https://pl.wikipedia.org/wiki?curid=5389333" title="Zamulińce (przystanek kolejowy)">
Zamulińce (przystanek kolejowy)

Zamulińce () – przystanek kolejowy w miejscowości Zamulińce, w rejonie kołomyjskim, w obwodzie iwanofrankiwskim, na Ukrainie. Położony jest na linii Lwów – Czerniowce.

</doc>
<doc id="5389334" url="https://pl.wikipedia.org/wiki?curid=5389334" title="Sejm 1692/1693">
Sejm 1692/1693



</doc>
<doc id="5389335" url="https://pl.wikipedia.org/wiki?curid=5389335" title="Polskie Towarzystwo Taksonomiczne">
Polskie Towarzystwo Taksonomiczne

Polskie Towarzystwo Taksonomiczne – polskie stowarzyszenie zrzeszające polskich taksonomów, założone w 1991 roku, z siedzibą we Wrocławiu.
Historia.
Stowarzyszenie zostało założone 30 grudnia 1991 przez grupę polskich taksonomów zajmujących się bezkręgowcami skupionych wokół seminariów organizowanych przez Lecha Borowca i Grzegorza Gabrysia. Prezesem organizacji był Lech Borowiec do 1999 roku, wiceprezesem i prezesem był Dariusz Tarnawski. W 2011 roku prezesem towarzystwa został Jacek Szwedo, piastował to stanowisko do 2014 roku.
Profil działalności.
Stowarzyszenie zrzesza profesjonalnych i amatorskich taksonomów, którzy opublikowali teksty naukowe dotyczące taksonomii. Jego misją jest wspieranie badań z zakresu taksonomii zwierząt, gromadzenie zbiorów naukowych i bibliotecznych oraz rozwijanie i popularyzacja nauk biologicznych. Organizuje seminaria naukowe, ekspedycje naukowe, prowadzi prace badawcze i nawiązuje współpracę z innymi podmiotami naukowymi. Organizacja wydawała kwartalnik, czasopismo naukowe „Genus” od 1990 do 2014 roku (redaktorem naczelnym przez cały okres był Lech Borowiec). Jego pierwszy numer sfinansował Jerzy Turzański, edytor i sympatyk stowarzyszenia. Staraniem towarzystwa odbył się I Kongres Taksonomii Polskiej we Wrocławiu w 2003 roku.

</doc>
<doc id="5389336" url="https://pl.wikipedia.org/wiki?curid=5389336" title="Fedor Ivanov">
Fedor Ivanov

Fedor Ivanov (ur. 1 grudnia 2000 w Turku) – fiński siatkarz, grający na pozycji rozgrywającego, reprezentant Finlandii. 
Urodził się w Turku, kiedy jego ojciec Siergiej grał w klubie Raision Loimu. W 2003 roku przeprowadził się z rodziną do Pielavesi.
Sukcesy klubowe.
Liga fińska:
Puchar Finlandii:
Sukcesy reprezentacyjne.
Srebrna Liga Europejska:

</doc>
<doc id="5389343" url="https://pl.wikipedia.org/wiki?curid=5389343" title="Digamasellus">
Digamasellus

Digamasellus – rodzaj roztoczy z kohorty żukowców i rodziny Digamasellidae.
Morfologia.
Pajęczaki o ciele podzielonym na gnatosomę i idiosomę. Gnatosoma ma pięcioczłonowe nogogłaszczki z członem ostatnim zaopatrzonym w dwuwierzchołkowy pazurek. Szczękoczułki są niezmodyfikowane. Idiosoma od wierzchu nakryta jest dwoma wyraźnie oddzielonymi tarczkami: podonotalną (prodorsum) nad podosomą i opistonotalną (postdorsum) nad opistosomą. Różni to "Digamasellus" od "Panteniphis", u którego tarczki te są zlane. Na spodzie opistosomy tarczki brzuszna i analna zlane są w tarczkę wentro-analną. Pierwsza para szczecinek wentralnych rzędu zewnętrznego leży w obrębie tej tarczki. Odbyt jest powiększony i zajmuje więcej niż piątą część długości tarczki wentro-analnej. Umieszczenie wspomnianej pary szczecinek wentralnych i cechy odbytu odróżniają ten rodzaj od "Dendrolaelaspis", "Orientolaelaps", "Pontiolaelaps", "Insectolaelaps" i "Multidendrolaelaps".
Taksonomia.
Takson ten wprowadzony został w 1905 roku przez Antonia Berlesego w randze podrodzaju w obrębie rodzaju "Gamasellus". Gatunkiem typowym został wyznaczony opisany w tym samym roku przez Berlesego "Gamasellus (Digamasellus) perpusillus", którego później zsynonimizowano z opisanym przez Berelesego rok wcześniej "Digamasellus punctum". Do rangi osobnego rodzaju "Digamasellus" wyniesiony został w 1949 roku przez Leitnera.
Do rodzaju tego w sposób pewny należą trzy opisane gatunki:
Umieszczane są w nim również "Digamasellus arcuatus" i "Digamasellus gradatus", jednak ich faktyczna pozycja w obrębie rodziny jest niepewna.

</doc>
<doc id="5389345" url="https://pl.wikipedia.org/wiki?curid=5389345" title="Ličanka">
Ličanka

Ličanka (także "Fužinarka") – rzeka (ponornica) w Chorwacji, przepływająca przez Gorski Kotar. Jej całkowita długość wynosi 20,4 km.
Powierzchnia jej dorzecza wynosi 54 km². Jej źródła znajdują się u podnóża szczytów Rogozno (1066 m n.p.m.) i Petehovac (965 m n.p.m.). Odcinek przepływający przez Fužine nazywany jest „Fužinarką”. Dla celów hydroenergetycznych zbudowano na nim zaporę i sztuczny zbiornik wodny Bajer. Poniżej zapory koryto zostało częściowo uregulowane w latach 90. XX wieku.
W pobliżu wsi Lič wody Ličanki wpływają do ponoru na obszarze Ličkiego polja, a ponownie na powierzchnię wypływają w okolicach Malego Dolu na terenie Vinodolu i płyną przez kolejne 12 km. Odcinek ten nazywany jest „Dubračiną”. Do Morza Adriatyckiego wpadają koło Crikvenicy.

</doc>
<doc id="5389346" url="https://pl.wikipedia.org/wiki?curid=5389346" title="Stanisław Kaczyński (generał)">
Stanisław Kaczyński (generał)

Stanisław Kaczyński (ur. 15 czerwca 1965 w Kutnie) – polski dowódca wojskowy; generał brygady Wojska Polskiego, doktor w dziedzinie dowodzenia (2004), dowódca 25 Brygady Kawalerii Powietrznej (2014–2017).
Przebieg służby wojskowej.
Stanisław Kaczyński studia wojskowe rozpoczął we wrześniu 1985 jako podchorąży Wyższej Szkoły Oficerskiej Wojsk Zmechanizowanych we Wrocławiu, którą ukończył w 1989. W sierpniu tego roku promowany był na pierwszy stopień oficerski – podporucznika. Służbę zawodową rozpoczął w październiku 1989 na stanowisku dowódcy plutonu w 1 batalionie szturmowym w Lublińcu. W 1994 objął funkcję dowódcy kompanii w 1 pułku specjalnym. W 1995 został skierowany na studia w Akademii Obrony Narodowej na kierunku organizacja i zarządzanie - dowodzenie wojskami, po czym po ich ukończeniu został wyznaczony w 1998 na stanowisko specjalisty oddziału informacyjnego w Zarządzie Rozpoznania i Walki Radio-Elektronicznej Wojsk Lądowych. W latach 1999–2011 pełnił służbę w 25 Brygadzie Kawalerii Powietrznej (BKPow) kolejno jako: szef sekcji, dowódca 1 batalionu kawalerii powietrznej, szef sztabu 25 BKPow. W między czasie, w 2004 uzyskał stopień naukowy doktora w dziedzinie dowodzenia na Akademii Obrony Narodowej.
Uczestniczył w okresie od 2000 do 2009 w misjach zagranicznych: dwukrotnie był m.in. zastępcą szefa wydziału operacyjnego w Bośni i Hercegowinie (2000–2001), trzykrotnie był m.in. zastępcą dowódcy grupy w Polskim Kontyngencie Wojskowym w składzie Międzynarodowych Sił Stabilizacyjnych w Iraku (I, V i IX zmiana; 2003, 2005, 2007) oraz w V zmianie Polskiego Kontyngentu Wojskowego w Afganistanie (2009), gdzie służył jako obserwator wojskowy i dowódca grupy. 
W 2011 otrzymał przydział służbowy do Dowództwa Wojsk Lądowych w Warszawie na stanowisko szefa Oddziału Szkolenia w Zarządzie Wojsk Aeromobilnych. W 2014 po ukończeniu Podyplomowych Studiów Polityki Obronnej w AON objął 5 sierpnia tego roku obowiązki dowódcy 25 Brygady Kawalerii Powietrznej w Tomaszowie Mazowieckim, którą dowodził przez kolejne 3 lata. 1 sierpnia 2015 prezydent RP Bronisław Komorowski mianował go na stopień generała brygady. Od 1 lipca 2017 sprawował obowiązki w dowództwie 16 Pomorskiej Dywizji Zmechanizowanej, zajmując stanowisko zastępcy dowódcy dywizji - szefa sztabu dywizji. 17 stycznia 2019 został wyznaczony przez ministra obrony narodowej Mariusza Błaszczaka na nowe stanowisko zastępcy szefa sztabu ds. wsparcia w Dowództwie Sił Lądowych NATO w Izmirze w Turcji z dniem objęcia 21 stycznia 2019, zostając odpowiedzialnym za dowodzenie komponentem lądowym w czasie operacji Sojuszu. W roku 2022 został desygnowany na stanowisko attaché obrony, wojskowy, morski i lotniczy przy Przedstawicielstwie Dyplomatycznym RP w Chińskiej Republice Ludowej w Pekinie. Interesuje się piłką nożną, historią wojskowości oraz bezpieczeństwem międzynarodowym.
Ordery, odznaczenia i wyróżnienia.
i inne

</doc>
<doc id="5389347" url="https://pl.wikipedia.org/wiki?curid=5389347" title="Ciudad de Bolívar">
Ciudad de Bolívar



</doc>
<doc id="5389351" url="https://pl.wikipedia.org/wiki?curid=5389351" title="Michał Sierakowski (zm. 1701)">
Michał Sierakowski (zm. 1701)



</doc>
<doc id="5389353" url="https://pl.wikipedia.org/wiki?curid=5389353" title="Ruiny kościoła w Moczyłach">
Ruiny kościoła w Moczyłach



</doc>
<doc id="5389355" url="https://pl.wikipedia.org/wiki?curid=5389355" title="Borszczów (przystanek kolejowy)">
Borszczów (przystanek kolejowy)

Borszczów () – przystanek kolejowy w pobliżu miejscowości Borszczów, w rejonie kołomyjskim, w obwodzie iwanofrankiwskim, na Ukrainie. Położony jest na linii Lwów – Czerniowce.

</doc>
<doc id="5389357" url="https://pl.wikipedia.org/wiki?curid=5389357" title="Glamočko polje">
Glamočko polje

Glamočko polje – polje w zachodniej Bośni i Hercegowinie.
Opis.
Jego powierzchnia wynosi 133 km². Rozciąga się w kierunku północno-zachodnim-południowym, a jego wymiary to 48 × 12 km. Od Livanjskiego polja oddzielają je góry Staretina i Golija. Wysokość bezwzględna waha się w przedziale 882–950 m n.p.m. Dzieli się na Gornje i Donje polje. Przez Glamočko polje przepływają następujące rzeki (ponornice): Jaruga, Ribnik i Vrba. Jego obszar jest podatny na zimowe i wiosenne powodzie.
Główną miejscowością polja jest Glamoč. Polje jest użytkowane rolniczo do wypasu bydła.

</doc>
<doc id="5389360" url="https://pl.wikipedia.org/wiki?curid=5389360" title="Zabłotów (stacja kolejowa)">
Zabłotów (stacja kolejowa)

Zabłotów () – stacja kolejowa w miejscowości Zabłotów, w rejonie kołomyjskim, w obwodzie iwanofrankiwskim, na Ukrainie. Położona jest na linii Lwów – Czerniowce.
Stacja powstała w XIX w., w czasach austro-węgierskich, na drodze żelaznej lwowsko-czerniowiecko-suczawskiej, pomiędzy stacjami Kołomyja i Śniatyn.

</doc>
<doc id="5389361" url="https://pl.wikipedia.org/wiki?curid=5389361" title="Medal za Uśmierzenie Buntu Polskiego">
Medal za Uśmierzenie Buntu Polskiego



</doc>
<doc id="5389366" url="https://pl.wikipedia.org/wiki?curid=5389366" title="A Dorio ad Phrygium">
A Dorio ad Phrygium

A Dorio ad Phrygium – niekompletny poemat Cypriana Kamila Norwida z 1871.
Poemat napisany białym wierszem daje zjadliwy obraz polskiej wsi o znaczącej nazwie Serionice. Z brzmienia tytułu można się domyślać, że zaginiona część poematu została poświęcona, o wiele bardziej toksycznemu w opinii poety, środowisku miejskiemu. Tytuł utworu: "od doryckiego do frygijskiego" ma charakter przysłowiowy i oznacza przenośnie od prostoty do zawikłania.
Utwór powstał w 1871 roku. Drukiem ukazał się w 1915. Krytycy podkreślali skalę Norwidowej ironii oraz niewspółmierność ówczesnego życia polskiego z eposem.
Okoliczności powstania utworu.
Pierwszą wzmiankę o wojnie między żywiołami "doryjskim i frygijskim" zamieścił Norwid w omówieniu swego dramatu fantastycznego "Tyrtej" z 1866. Data powstania utworu nie jest znana. Przesmycki ustalił ją na podstawie podobieństwa z rękopisem "Pierścienia Wielkiej Damy", na rok 1872. Podobieństwo obydwu utworów w zakresie tonu, wyrażeń, akcentów jest niewątpliwe. Jednak bardziej szczegółowe badania skłoniły badaczy do przyjęcia, że poemat jest utworem wcześniejszym. Pewne związki z treścią listów z 1871 oraz z powstałymi w tym roku dwoma utworami prozą "Znicestwieniem narodu" i "Przyczynkiem do «Rzeczy o wolności słowa»," skłaniają obecnie krytyków do przesunięcia daty powstania utworu o rok wstecz. Poemat został po raz pierwszy wydrukowany w 1915 roku, w "Myśli Polskiej" zeszycie drugim.
O poemacie.
Niekompletny poemat napisany wierszem białym o zmiennej ilości sylab liczy sobie obecnie 391 wierszy. Niewątpliwie został przez Norwida ukończony, skoro poeta umieścił jego tytuł w spisie utworów przygotowywanego drugiego tomu swoich poezji. Pisząc "A Dorio" poeta w oryginalny sposób wykorzystał trzy swoje wcześniejsze wiersze: "Jak...", "Wieś" oraz "Kółko," przy czym dwa pierwsze powiązał z fabułą, a z trzeciego uczynił samodzielny rozdział.
Tytuł utworu: "od doryckiego do frygijskiego" ma charakter przysłowiowy i odnosi się do dwóch podstawowych tonacji w muzyce greckiej: doryckiej (poważnej, stosowanej w utworach wojennych, podczas uroczystości) i frygijskiej (gwałtownej, namiętnej). Oznacza to przenośnie od prostoty do zawikłania, od powagi do żartu, od harmonii do dysonansu. Norwid traktował cały znienawidzony przez siebie wiek XIX jako "frygijski".
Treść.
Poeta wzywa Apollina, ale nie tego klasycznego, doskonałego, tylko Apollina z płócien flamandzkich mistrzów, poczciwego, ze spracowanymi rękami, w zdartych butach. Prosi, by pchnął mu muzę, aby mógł zgłębić "cóż jest człowiek". Poeta jedzie konno, a człowiek (właściwie człek) idzie drogą i kłania mu się nisko czapką do ziemi. Poeta wzywa Muzę, ale nie dostojną pannę, tylko tą malowaną na kurtynach operowych, wachlarzach, pudełkach perfum. Wiele lat po trojańskiej wojnie, gdy nominalny król panował w nominalnym królestwie, jechał sobie poeta borem lasem i słuchał jego odgłosów, a poemat schodził mu z doryckiego na frygijski, jak w greckich teatrach, gdy znudzony tragediami lud domagał się komedii.
Poeta trafia do Serionic, które kiedyś były sporym grodem, o czym szeroko pisze Gwagnin. O dawnej świetności osady świadczą ruiny, przy których czasem przystają przejezdni. Serionicki Pan, zwany Salomonem, znany jest aż w Wiedniu i ma siostrzenicę, piękną Różę. W czasach gdy wszystko jest nominalne, tylko wieś nie jest taka zupełnie. Ziemia bowiem pokorna nie chce by ją orał niewolnik. Rozważania te snuł poeta wkładając bucik panny Róży w strzemię. Potem błądzili po lasach i polach, a wuj Salomon czekał z obiadem lub wieczerzą. Wieś polska jest jakby idyllą, kaprysem wykwintnego świata. Polityka nie ma tu przystępu. Czasem tylko oracz wydobędzie z ziemi stary pancerz, stary obraz spadnie ze ściany. Jedyne ślady historii. Gdy któregoś dnia towarzystwo swobodnie rozmawiało, rzucił mu się do stóp rosły mężczyzna, prosząc o wstawiennictwo u księdza. Jego brat, jak i on książę cygański, zmarł. Dlatego przychodzi prosić o zgodę na pochowanie go na kościelnym cmentarzu. Panna Róża wzdrygnęła się z powodu nerwów. Poeta udał się z cygańskim księciem w głąb lasu. (Tu poemat się urywa).
Recepcja utworu.
Zenon Przesmycki w roku wydania poematu zachwycał się swobodą Norwidowego białego wiersza idealnie dostosowanego liczbą zgłosek do potrzeb rytmu. Po latach (1932) zastanawiał się nad kształtem zaginionej części utworu, domyślając się, że po wsi polskiej następowało zapewne miasto. Po sielskich obrazkach, zgiełk i zamieszanie, po ziemiaństwie, warstwy mieszczańskie, aż się dopełnił obraz Polski epoki nominalnej. Wiktor Gomulicki rozpaczał nad nienagrodzoną stratą, jaką poniosła Polska literatura wskutek zaginięcia dalszej części utworu. Stanisław Cywiński (1924) widział w utworze wspaniałą satyrę na dekadencję polską, Odyseję odbohaterszczoną. Zygmunt Falkowski (1933) podziwiał falujący rytm utworu, dźwięczny jak srebro język, czarodziejstwo mowy. Zachwycał się głęboką nastrojowością, bogactwem myśli, eksploracją nieoczekiwanych możliwości. Roman Kołoniecki (1933) widział w utworze objawienie całej skali ironii Norwida sprowokowanej niewspółmiernością ówczesnego życia polskiego z eposem. Karol Zawodziński (1933) uznał "A Dorio" za jedno z największych arcydzieł polskiej poezji.

</doc>
<doc id="5389368" url="https://pl.wikipedia.org/wiki?curid=5389368" title="Piotr Otto Scholz">
Piotr Otto Scholz

Piotr Otto Scholz (ur. 9 września 1943 w Białej, zm. 9 września 2016 w Schlangenbad) – polski historyk sztuki i kultury, egiptolog i nubiolog.
Życiorys.
W latach 1961-1963 studiował teologię protestancką na Chrześcijańskiej Akademii Teologicznej w Warszawie. Później przeniósł się na Uniwersytet Warszawski, gdzie od 1963 do 1968 studiował archeologię. Promotorem jego pracy magisterskiej był Kazimierz Michałowski. Po ukończeniu studiów na UW kontynuował edukację w Niemczech, studiując w Berlinie, Heidelbergu oraz w Bonn, gdzie w 1985 uzyskał doktorat. W 1997 habilitował się na Uniwersytecie w Innsbrucku. Wykładał na pięciu uniwersytetach zachodnich: w Bonn, Heidelbergu, Innsbrucku, Salzburgu oraz Grazu. Następnie był zatrudniony na Uniwersytecie Łódzkim, UMCS oraz Uniwersytecie Gdańskim. Na UMCS pełnił funkcję szefa Zakładu Porównawczej Historii Sztuki. Zajmował się dziejami kultury, sztuki, archeologią ludów okolic Morza Czerwonego, uczestniczył w licznych badaniach terenowych i misjach archeologicznych. Zainicjował serię studiów pt. "Bibliotheca Nubica et Aethiopica". W 2014 w Berlinie wydano zadedykowany mu tom studiów pt. "Vom „Troglodytenland“ ins Reich der Scheherazade". Został pochowany w Schlangenbad. 

</doc>
<doc id="5389371" url="https://pl.wikipedia.org/wiki?curid=5389371" title="A Dorio as Phrygum">
A Dorio as Phrygum



</doc>
<doc id="5389374" url="https://pl.wikipedia.org/wiki?curid=5389374" title="Dendroseius">
Dendroseius

Dendroseius – rodzaj roztoczy z kohorty żukowców i rodziny Digamasellidae.
Morfologia.
Pajęczaki o ciele podzielonym na gnatosomę i idiosomę. Gnatosoma ma pięcioczłonowe nogogłaszczki z członem ostatnim zaopatrzonym w dwuwierzchołkowy pazurek. Epistom ma dwa lub trzy wyrostki na przedzie. Szczękoczułki mają trzy ząbki na palcu ruchomym. Idiosoma ma zaokrąglony brzeg tylny i od wierzchu nakryta jest dwoma wyraźnie oddzielonymi tarczkami: podonotalną (prodorsum) nad podosomą i opistonotalną (postdorsum) nad opistosomą. Szczecinki r4 i r5 leżą na niezesklerotyzowanym oskórku wzdłuż bocznych krawędzi tarczki podonotalnej, a szczecinek r6 brak zupełnie. Przednia krawędź tarczki opistonotalnej pozbawiona jest środkowego wcięcia. Spód podosomy ma siedem szeregów ząbków deutosternalnych. Tarczki brzuszna i analna zlane są w tarczkę wentro-analną. Pierwsza para szczecinek wentralnych rzędu zewnętrznego leży na niezesklerotyzowanym oskórku przed przednią krawędzią tejże tarczki. Odbyt jest niepowiększony i zajmuje mniej niż piątą część długości tarczki wentro-analnej. Odnóża czwartej pary mają sześć lub osiem szczecinek na kolanach i goleniach.
Taksonomia.
Takson ten wprowadzony został w 1965 roku przez Wolfganga Karga w randze podrodzaju w obrębie rodzaju "Dendrolaelaps". Gatunkiem typowym został wyznaczony "Dendrolaelaps scotarius", którego później zsynonimizowano z "Digamasellus reticulatus". Do rangi osobnego rodzaju wyniesiony został w 1975 roku przez Everta E. Lindquista.
Do rodzaju tego należy 7 opisanych gatunków:

</doc>
<doc id="5389377" url="https://pl.wikipedia.org/wiki?curid=5389377" title="Order Świętej Katarzyny Męczennicy">
Order Świętej Katarzyny Męczennicy

Ordery o tej nazwie:

</doc>
<doc id="5389379" url="https://pl.wikipedia.org/wiki?curid=5389379" title="Oligodentatus">
Oligodentatus

Oligodentatus – rodzaj roztoczy z kohorty żukowców i rodziny Digamasellidae.
Morfologia.
Pajęczaki o ciele podzielonym na gnatosomę i idiosomę. Gnatosoma ma pięcioczłonowe nogogłaszczki z członem ostatnim zaopatrzonym w dwuwierzchołkowy pazurek. Epistom ma dwa lub trzy wyrostki na przedzie. Szczękoczułki mają trzy ząbki na palcu ruchomym. Idiosoma ma zaokrąglony brzeg tylny i od wierzchu nakryta jest dwoma wyraźnie oddzielonymi tarczkami: podonotalną (prodorsum) nad podosomą i opistonotalną (postdorsum) nad opistosomą. Szczecinki r4 i r5 leżą na tarczce podonotalnej, a szczecinek r6 brak zupełnie. Przednia krawędź tarczki opistonotalnej pozbawiona jest środkowego wcięcia. Spód podosomy ma sześć szeregów ząbków deutosternalnych. Tarczki brzuszna i analna zlane są w tarczkę wentro-analną. Pierwsza para szczecinek wentralnych rzędu zewnętrznego leży na niezesklerotyzowanym oskórku przed przednią krawędzią tejże tarczki. Odbyt jest niepowiększony i zajmuje mniej niż piątą część długości tarczki wentro-analnej. Odnóża czwartej pary mają sześć lub osiem szczecinek na kolanach i goleniach.
Taksonomia.
Takson ten wprowadzony został w w 1980 roku przez Jurija Szczerbaka. Gatunkiem typowym został wyznaczony "Oligodentatus tridentatus". W 1982 roku ranga została mu przez Wernera Hirschmanna i Jerzego Wiśniewskiego obniżona do podrodzaju w obrębie rodzaju "Dendrolaelaps", jednak później wyniesiono go powtórnie do rangi rodzaju.
Do rodzaju tego należą cztery opisane gatunki:

</doc>
<doc id="5389382" url="https://pl.wikipedia.org/wiki?curid=5389382" title="Order Nachimowa">
Order Nachimowa

Ordery o tej nazwie:

</doc>
<doc id="5389384" url="https://pl.wikipedia.org/wiki?curid=5389384" title="Krakovo (obwód samarski)">
Krakovo (obwód samarski)



</doc>
<doc id="5389386" url="https://pl.wikipedia.org/wiki?curid=5389386" title="Andiron">
Andiron

Andiron – umieszczany w kominku, wykonany z żelaza wspornik, na którym umieszczano kłody drewna. Składał się zwykle z pręta (lub prętów) osadzonego na niskich nóżkach i pręta pionowego służącego jako uchwyt. Andirony występowały najczęściej w parach, ułożenie na nich drewna zapewniało dostęp powietrza do palącego się materiału. 
W średniowieczu andirony były stosunkowo proste i wykonane w całości z żelaza, od renesansu na elemencie pionowym pojawiły się dodatkowe osłonki i elementy zdobnicze wykonane z żelaza, miedzi, brązu, a nawet srebra. Wśród tych dekoracji spotyka się motywy heraldyczne, postacie mitologiczne i fantastyczne zwierzęta. Jednym ze znanych projektantów andironów był Jean Bérain.

</doc>
<doc id="5389393" url="https://pl.wikipedia.org/wiki?curid=5389393" title="Sejm 1688/1689">
Sejm 1688/1689



</doc>
<doc id="5389394" url="https://pl.wikipedia.org/wiki?curid=5389394" title="Jan Škoda">
Jan Škoda

Jan Škoda (ur. 2 kwietnia 1896 roku w Smichovie, zm. 17 listopada 1981 w Pradze) – czeski reżyser, dramaturg, reżyser teatralny i aktor. W 1954 otrzymał tytuł artysty narodowego.
Życiorys.
W 1914 roku ukończył szkołę średnią w Pradze, po której zdał maturę. Po I wojnie światowej kontynuował naukę na Politechnice Czeskiej. Jednocześnie ucząc się na wydziale teatralnym Konserwatorium Praskiego (1920–1923), gdzie uczył się pod okiem profesora Jaroslava Hurta w konserwatorium, aw latach dwudziestych wraz z innymi młodymi studentami i absolwentami klasy J. Hurta grał w Holešovice Legion of Children w pozaszkolnych przedstawieniach publicznych. W 1921 roku, jako student Konserwatorium, dostał się na zajęcia teatralne w Teatrze Narodowym, gdzie występował w pomniejszych rolach aż do 1924 roku.
Następnie pracował jako reżyser w Teatrze Państwowym w Koszycach (1924–1926), później jako reżyser i kierownik dramatu w Teatrze Wschodnioczeskim w Pardubicach (1926–1928), w Czeskich Budziejowicach (1928–1929), a od roku 1930 do roku 1937 jako kierownik sztuk i reżyser w Narodowym Morawsko-Śląskim Teatrze w Ostrawie (z wyjątkiem sezonu 1931–1932 spędzonego w Słowackim Teatrze Narodowym w Bratysławie, gdzie pełnił funkcję kierownika dramatu czeskiego). W latach 1937–1939 był kierownikiem sztuki i reżyserem Teatru Miejskiego w Brnie, a pod koniec 1939 roku powrócił do Narodowego Morawsko-Śląskiego Teatru w Ostrawie, gdzie w roku został dyrektorem.
W czasie okupacji w 1942 został aresztowany. Szybko został wypuszczony, jednak zwolniono go ze stanowiska dyrektora.
Od 1943 pracował w Teatrze Niezależnym ("Nezávislé divadlo"), Teatrze Kameralnym oraz w Teatrze Urania w Holešovicach. W maju 1945 wraz z innymi aktorami ostrawskiego teatru: Karelem Paloušem i scenografem Janem Sládkiem, założył w Pradze „Malé Realistké divadlo” i został jego dyrektorem.
JWe wrześniu 1945 przeniósł swój teatr do dawnego Teatru Švandov i nowy teatr funkcjonował pod nazwą „Teatr Realistyczny”. W skład zespołu zaangażowani byli m.in. Jiří Dohnal, Bohuš Záhorský i Jiřina Petrovická. Dramaturgiem teatru został Saudek, znany czeski tłumacz dzieł Szekspira.
W latach 1950–1951 był reżyserem w Teatrze Narodowym w Pradze. W Teatrze Narodowym współpracował wyłącznie ze scenografem Františkiem Tröstrem, którego później często zapraszał do współpracy przy swoich produkcjach w Teatrze na Vinohradach.
Od 1951 pracował jako kierownik artystyczny i reżyser Teatru na Vinohradach i w działającym tam Teatrze Armii Czechosłowackiej (od roku jako Centralny Teatr Armii Czechosłowackiej), aż do przejścia na emeryturę w roku 1960.
Był członkiem Komunistycznej Partii Czechosłowacji.

</doc>
<doc id="5389399" url="https://pl.wikipedia.org/wiki?curid=5389399" title="Georgi Stojkow Rakowski">
Georgi Stojkow Rakowski



</doc>
<doc id="5389400" url="https://pl.wikipedia.org/wiki?curid=5389400" title="Order Kutuzowa">
Order Kutuzowa

Ordery o tej nazwie:

</doc>
<doc id="5389404" url="https://pl.wikipedia.org/wiki?curid=5389404" title="Serafiny (rejon lidzki)">
Serafiny (rejon lidzki)

Serafiny (, "Sierafiny"; , "Sierafiny") – wieś na Białorusi, w obwodzie grodzieńskim, w rejonie lidzkim, w sielsowiecie Wawiórka, nad Wawiórką.
Historia.
W XIX i w początkach XX w. położone były w Rosji, w guberni wileńskiej, w powiecie lidzkim, w gminie Wawerka/Myto. Należały do Kostrowickich.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. W 1921 miejscowość liczyła 233 mieszkańców, zamieszkałych w 42 budynkach, wyłącznie Polaków. 230 mieszkańców było wyznania rzymskokatolickiego i 3 prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5389405" url="https://pl.wikipedia.org/wiki?curid=5389405" title="Garstka piasku">
Garstka piasku

Garstka piasku – poemat prozą Cypriana Kamila Norwida z 1858-59 roku.
Poemat napisany prozą biblijną w dwóch częściach, opowiadający o losach dwóch wygnańców, żyjących w Paryżu: pretora cesarskiego z czasów panowania Kaliguli i powstańca listopadowego. Powstanie utworu wiąże się z prośbą zmarłego w 1858 roku przyjaciela poety Konstantego Linowskiego, byłego powstańca i wygnańca. Utwór ukazał się drukiem dzięki staraniom Konstancji Górskiej, krewnej Linowskiego w 1859.
Okoliczności powstania utworu.
Powstanie tego niedużego poematu prozą jest związane z osobą Konstantego Linowskiego. Urodził się on w 1807 roku w Warszawie. W czasie powstania listopadowego był sekretarzem poselstwa w Hadze, a następnie został wysłany z misją nawiązania stosunków dyplomatycznych z Turcją. Po powrocie do Warszawy został adiutantem generała Skrzyneckiego. Po upadku powstania udał się za swoim dowódcą do Belgii i tam wstąpił do wojska, w którym dosłużył się stopnia majora. Spensjonowany w 1852 przeniósł się do Paryżu, gdzie nawiązał kontakt ze swą krewną Konstancją Górską. To ona pielęgnowała go w jego ostatniej chorobie w Anglii. Zmarł 8 września 1858. Został pochowany w Paryżu na cmentarzu Père-Lachaise.
Norwid mógł poznać Linowskiego w czasie swego pobytu w Belgii w latach 1846-1847, gdzie często odwiedzał Skrzyneckiego. Niewątpliwie zaprzyjaźnił się z Linowskim w 1852 w Paryżu za pośrednictwem Konstancji Górskiej. W dniu śmierci Linowskiego przebywał w Montpellier na ślubie brata. Po powrocie do Paryża 11 września udał się na grób przyjaciela, gdzie zapewne powtórzono mu jego prośbę. "Śp. pułkownik Linowski" – pisał poeta – "wspominał przed śmiercią o pewnej rozmowie, którą z nim miałem był, i chciał, aby, com mówił, na grobie jego było zapisane – do-pamiętać się nie mogłem, co mówiłem w onej rozmowie, ale z treści zatrzymanych uwiła się ta legenda." W jednym z listów do Konstancji Górskiej poeta pisał, że Linowski nie może zapomnieć, "że granicami-narodów-pozbawionych-granic są charaktery ludzi". To najprawdopodobniej sedno rozmowy, której Norwid nie mógł sobie przypomnieć, podobna myśl znajduje się bowiem w "Garstce piasku" II 13.
Poemat ukazał się staraniem J. Reitzenheima, na koszt Konstancji Górskiej "w szczupłej, prywatnej liczbie egzemplarzy" pomiędzy lutym a lipcem 1859. Książka była rozprowadzana przez Norwida i oboje wydawców.
Treść.
Część pierwsza.
Poeta, kiedy było mu smutno poszedł za miasto i trafił na cmentarz, na świeżo wykopany grób. Nie zapytał kto w nim zostanie pochowany, aby jego smutek dotyczył wszystkich ludzi. Pochyliwszy się wziął z niego garść piasku, którą postanowił wysłać z najbliższym listem. Kiedy wrócił do domu na godzinę przed północą, wrzucił ten piasek do kielicha zegara piaskowego. Piasek zaczął szemrać i jakby mówić: Sit-tibi-terra-levis. I mówił, że tysiąc osiemset dwadzieścia lat temu kopano tu grób dla byłego dowódcy legionów, wygnańca, który oparł się woli cesarza. Cesarz ten chciał aby cały lud rzymski miał jedną głowę, którą by podłożył pod miecz. Poeta wyliczył, że był to Kaligula. Wygnaniec w początkach swego pobytu na obczyźnie, często zachodził do paryskiego portu i wyglądał okrętów z ojczyzny. W następnych latach zbudował sobie wspaniały dom, gdzie czytywał "Fedona", albo rozdawał jałmużny. Czasami wyciągał rękę w stronę Rzymu. Gdy czasy stały się całkiem nikczemne, zaniemówił i raz tylko zawołał: Podli! Wreszcie pochowano go przed tysiąc osiemset dwudziestoma laty wraz z całym jego dobytkiem, nawet z rozbitą czarą, z której wypił truciznę, tak aby żadne wspomnienie po nim nie zostało. Nie położono też żadnego napisu, aby się oń żaden konsul nie potknął, albo znakomity ród nie zawstydził. I piasek się przesypał.
Część druga.
Poeta zastanawiał się co zrobić z piaskiem i ponownie wsypał go do kielicha zegara. A piasek zaszeleścił: Pax vobiscum. I tłumaczył, że to przez tradycję człowiek różni się od zwierząt, a gdy ją porzuca dziczeje i trzeba do niego posyłać na nowo apostołów. Powiedział też, że w nowym grobie, z którego wzięta została ta piasku garstka, spoczął chrześcijański wygnaniec, który cierpiał i jako obywatel, i żołnierz, i jako brat, i jako ojciec. Ale trwał przy niewidzialnej chorągwi, która jest sumieniem dziejów i otrzymał innych braci, i inne siostry. Nikogo nie zwiódł, był siewcą pokoju. Dlatego nie warto go szukać między umarłymi, ale mówić o nim żywym, by jego grób stał się słupem granicznym "niewidzialnego miasta, którego charaktery ludzi strzegą". I przesypał się piasek: Pax vobiscum.
Recepcja utworu.
Józef Ignacy Kraszewski (1860) był pod wielkim wrażeniem poematu. Zazdrościł szczęśliwym, którzy przeminęli pozostawiając żyjącym frasunek. Waleria Marreneé-Morzkowska (1879) porównywała utwór Norwida do Anhellego: oba pisane prostą, rytmiczną prozą biblijną, podzielone na krótkie fragmenty i z obu wieje głęboki smutek. Zenon Przesmycki (1912) polemizował z Morzkowską: "Garstka piasku" nie jest echem "Anhellego", ale rzeczą całkiem niezależną, wywiedzioną z tego, co Norwid po swojemu rozumiał ze Słowackiego. Tadeusz Makowiecki (1933) zwracał uwagę na wykopaliskową proweniencje utworu, a Irena Sławińska (1957) podkreślała jego ogólnocywilizacyjną treść.

</doc>
<doc id="5389408" url="https://pl.wikipedia.org/wiki?curid=5389408" title="Longoseius">
Longoseius

Longoseius – rodzaj roztoczy z kohorty żukowców i rodziny Digamasellidae.
Morfologia.
Pajęczaki o ciele podzielonym na gnatosomę i idiosomę. Gnatosoma ma pięcioczłonowe nogogłaszczki z członem ostatnim zaopatrzonym w dwuwierzchołkowy pazurek. Epistom ma dwa lub trzy wyrostki na przedzie. Szczękoczułki mają jeden, dwa lub cztery ząbki na palcu ruchomym. Idiosoma ma zaokrąglony brzeg tylny i od wierzchu nakryta jest dwoma wyraźnie oddzielonymi tarczkami: podonotalną (prodorsum) nad podosomą i opistonotalną (postdorsum) nad opistosomą. Przednia krawędź tarczki opistonotalnej zwykle ma wcięcie pośrodku. Tarczki brzuszna i analna zlane są w tarczkę wentro-analną. Pierwsza para szczecinek wentralnych rzędu zewnętrznego leży na niezesklerotyzowanym oskórku przed przednią krawędzią tejże tarczki. Odbyt jest niepowiększony i zajmuje mniej niż piątą część długości tarczki wentro-analnej. Odnóża drugiej pary mają dwie lub trzy szczecinki na nasadowym członie stopy. Odnóża trzeciej pary mają cztery szczecinki na krętarzach, mniej niż osiem szczecinek na kolanach i goleniach oraz dwie lub trzy szczecinki na nasadowym członie stopy. Odnóża czwartej pary mają sześć lub osiem szczecinek na kolanach i goleniach oraz od jednej do trzech szczecinek na nasadowym członie stopy.
Taksonomia.
Takson ten wprowadzony został w w 1961 roku przez Donalda A. Chanta. Gatunkiem typowym został wyznaczony "Longoseius cuniculus". W 1975 roku przez Everta E. Lindquista oraz w 1982 roku przez Wernera Hirschmanna i Jerzego Wiśniewskiego rodzaj ten dzielony był na podrodzaje "Longoseius s.str." i "Longoseius (Longoseiulus)". Z kolei Jurij Szczerbak obniżał mu w 1980 roku rangę do podrodzaju w obrębie rodzaju "Dendrolaelaps". W XXI wieku traktowany jest jako osobny, niepodzielony na podrodzaje rodzaj.
Do rodzaju tego należy 9 opisanych gatunków:

</doc>
<doc id="5389411" url="https://pl.wikipedia.org/wiki?curid=5389411" title="Niedziela Słowa Bożego">
Niedziela Słowa Bożego

Niedziela Słowa Bożego – święto celebrowane w całym Kościele katolickim w trzecią niedzielę zwykłą roku liturgicznego ustanowione przez papieża Franciszka w 2019 r. 
W liście apostolskim w formie motu proprio „Aperuit illis” z dnia 30 września 2019 r. papież Franciszek zdecydował, aby trzecia niedziela zwykła roku liturgicznego była obchodzona jako Niedziela Słowa Bożego. Intencją Ojca świętego było by ta niedziela została poświęcona uroczystym rozważaniom Słowa Bożego, zadumie nad jego sensem oraz jego popularyzacją. Notę sygnowaną przez kard. Roberta Saraha zawierającą wytyczne dotyczące sposobu świętowania Niedzieli Słowa Bożego Kongregacja Kultu Bożego i Dyscypliny Sakramentów wydała 17 grudnia 2020 r. 
Pierwsza Niedziela Słowa Bożego przypadła na 26 stycznia 2020 r. 
W następnym roku celebrowana była 24 stycznia 2021 r. W dniu 23 stycznia 2022 r. obchodzono Niedzielę Słowa Bożego po raz trzeci.

</doc>
<doc id="5389412" url="https://pl.wikipedia.org/wiki?curid=5389412" title="Juana Maria">
Juana Maria

Juana Maria, znana jako Lone Woman of San Nicolas Island (ur. przed 1811 na San Nicolas Island, zm. 19 października 1853 w Garey) – rdzenna Kalifornijka uważana za ostatnią żyjącą członkinię plemienia Nicoleño. W latach 1835–1853 mieszkała samotnie na wyspie San Nicolas u wybrzeży Kalifornii. Wielokrotnie nagradzana powieść dla dzieci Scotta O'Della "Island of the Blue Dolphins" (1960) została zainspirowana jej historią.
Życiorys.
W 1814 statek "Il'mena" sprowadził na wybrzeże Kalifornii grupę łowców wydr złożoną z rdzennych mieszkańców Alaski pracujących dla Rosyjsko-Amerykańskiej Kompanii Handlowej. Współczesne dokumenty sugerują, że w odwecie za zabójstwo jednego z myśliwych grupa dokonała masakry aż 90 procent Nicoleño (nazwę plemieniu nadali hiszpańscy podróżnicy). Z około 300 osób do 1835 pozostało tylko 20 rdzennych Nicoleño. Dawniej spekulowano, że franciszkańscy misjonarzy z kalifornijskich misji zażądali likwidacji pozostałych na wyspie Nicoleños, ale nie ma żadnych dokumentów to potwierdzających. Pod koniec listopada 1835 szkuner "Peor es Nada", dowodzony przez Charlesa Hubbarda, opuścił południową Kalifornię, aby sprowadzić rdzenną ludność wyspy San Nicolas do misji w Santa Barbara. Po przybyciu na wyspę grupa Hubbarda zebrała na plaży rdzenną ludność i zabrała ją na pokład statku. Załoga statku "Peor es Nada", zdając sobie sprawę z niebezpieczeństwa sztormu, który się zbliżał, spanikowała i popłynęła w kierunku lądu, pozostawiając w tyle jedną z rdzennych Kalifornijek. Została opisana jako kobieta o jasnej karnacji w wieku 20–30 lat. Romantyczna wersja opowieści przekazuje, że kobieta wyskoczyła za burtę po tym, jak zdała sobie sprawę, że jej młodszy brat został na wyspie. Archeolog Steven J. Schwartz zauważył, że relacja o jej skoku za burtę pojawiła się dopiero w latach 80. XIX wieku. Taka wersja została przekazana przez późniejszego wybawcę kobiety, George'a Nidevera, który usłyszał ją od myśliwego przebywającego na "Peor es Nada". Nidever wyjaśnił, że może źle pamiętał to, co usłyszał. Dziecko, za którym wróciła kobieta, wkrótce miało umrzeć. Początkowo misjonarze zamierzali odesłać statek na ratunek samotnej kobiecie. Niestety, zatonął. Przez 18 lat po kalifornijskim wybrzeżu krążyły pogłoski, że wyspa San Nicolas jest nadal zamieszkana. Czasami myśliwi, którzy wylądowali na wyspie, znajdowali ślady ludzkich stóp, ale nigdy nie mogli znaleźć osoby, która je pozostawiła. W prasie pisano, że na wyspie mieszka „kobieta Robinson Crusoe”. Był to czas, kiedy opowieści o samotnym życiu w izolacji fascynowały ludzi.
Według Emmy Hardacre istnieją różne relacje dotyczące odkrycia Samotnej Kobiety. Według pierwszej ojciec José González Rubio z misji Santa Barbara zaoferował mężczyźnie o imieniu Carl Dittman 100 dolarów za odnalezienie kobiety pozostawionej na wyspie. Relacja George'a Nidevera, trapera z Santa Barbara, która wydaje się być właściwą, zakłada, że ojciec José González Rubio zapłacił niejakiemu Thomasowi Jeffriesowi 200 dolarów za znalezienie Juany Marii, chociaż mu się to nie udało. Opowieści, którymi Jeffries dzielił się po powrocie, poruszyły wyobraźnię George'a Nidevera, który zorganizował kilka własnych wypraw. Pierwsze dwie próby nie przyniosły skutku, ale podczas trzeciej próby, jesienią 1853, jeden z ludzi Nidevera, Carl Dittman, odkrył na plaży ślady ludzkich stóp i kawałki foczego tłuszczu zostawione do wyschnięcia. Juanę Marię znaleziono w prymitywnej chacie częściowo zbudowanej z kości wieloryba. Ubrana była w spódnicę z zielonkawych piór kormorana. Uważano, że mieszkała również w pobliskiej jaskini.
Juana Maria została zabrana do misji Santa Barbara, ale była w stanie komunikować się tylko z trzema lub czterema pozostałymi członkami jej plemienia. Przedstawiciele miejscowego plemienia Czumaszów nie mogli jej zrozumieć, więc misja wysłała po grupę Tongvów, którzy wcześniej mieszkali na wyspie Santa Catalina. Im również nie udało się porozumieć z kobietą. Cztery słowa i dwie piosenki wypowiedziane przez Juanę Marię, które zarejestrowano, sugerują, że mówiła jednym z języków uto-azteckich, które pochodzą z południowej Kalifornii, ale nie jest jasne, z jaką gałęzią była spokrewniona jej mowa. Badanie przeprowadzone przez lingwistkę Pamelę Munro na Uniwersytecie Kalifornijskim w Los Angeles, sugeruje, że jej język był najbardziej podobny do języka Luiseños z północnego hrabstwa San Diego i Juaneños w pobliżu San Juan Capistrano. Obie grupy handlowały z wyspiarzami z San Nicolas, a ich języki mogły wpływać na siebie. Juana Maria była rodowitą Nicoleño.
Podobno po przyjeździe do misji Santa Barbara Juana Maria była zafascynowana i zachwycona widokiem koni, europejskiej odzieży i jedzenia. Pozwolono jej zamieszkać u Nidevera, który opisał ją jako kobietę „średniego wzrostu, ale raczej grubą… Miała prawdopodobnie około 50 lat, ale nadal była silna i aktywna. Jej twarz była przyjemna, ponieważ była ciągle uśmiechnięta. Jej zęby były całe, ale starte do dziąseł”. Juana Maria podobno lubiła wizyty ciekawskich mieszkańców Santa Barbara, śpiewała i tańczyła dla publiczności. Jedna z piosenek śpiewanych przez Juanę Marię przeszła do historii jako „Toki Toki”. Wiedza o niej pochodziła od człowieka z Ventureño o imieniu Malquiares, łowcy wydr, który dołączył do wyprawy Nidevera i który słyszał, jak Juana Maria śpiewa piosenkę. Malquiares później wyrecytował jej słowa przyjacielowi Fernando Kitsepawit Librado (1839–1915). Słowa piosenki brzmią następująco: "Toki Toki yahamimena" (×3) "weleshkima nishuyahamimena" (×2) "Toki Toki." Librado przekazał te słowa przedstawicielowi plemienia Cruzeño, Aravio Talawiyashwitowi, który przetłumaczył je jako: „Żyję zadowolony, ponieważ widzę dzień, w którym chcę wydostać się z tej wyspy”. Biorąc pod uwagę brak jakichkolwiek innych informacji na temat języka Juany Marii, dokładność tego tłumaczenia jest wątpliwa i być może była intuicyjnym przypuszczeniem. W 1913 antropolog i lingwista John Peabody Harrington nagrał Librado śpiewającego piosenkę.
W „Sacramento's Daily Democratic State Journal” 13 października 1853 ukazał się następujący tekst: "Dzika kobieta, która została znaleziona na wyspie San Nicolas, około 70 mil od wybrzeża, na zachód od Santa Barbara, znajduje się teraz w tym ostatnim miejscu i jest traktowana jako ciekawostka. Mówi się, że była samotna na wyspie od 18 do 20 lat. Żywiła się skorupiakami i tłuszczem foki, ubierała się w skóry i pióra dzikich kaczek, które zszywała ścięgnami foki. Nie mówi w żadnym znanym języku, jest przystojna i mniej więcej w średnim wieku. Wydaje się być zadowolona ze swojego nowego domu wśród dobrych ludzi z Santa Barbara".
Siedem tygodni po przybyciu na kontynent Juana Maria zmarła na czerwonkę w Garey. Nidever twierdził, że jej zamiłowanie do zielonej kukurydzy, warzyw i świeżych owoców po latach ubogiej w składniki odżywcze żywności spowodowało ciężką i ostatecznie śmiertelną chorobę. Przed śmiercią ojciec Sanchez ochrzcił ją i nadał jej hiszpańskie imię Juana Maria. Została pochowana w nieoznaczonym grobie na działce rodziny Nideverów na cmentarzu Santa Barbara Mission. Ojciec González Rubio dokonał następującego wpisu w księdze pochówków misji: "19 października 1853 r. pochowałem na cmentarzu szczątki Indianki Juany Marii, przywiezionej z wyspy San Nicolas, a ponieważ nie było nikogo, kto by znała jej język, została ochrzczona warunkowo przez o. Sancheza"”.
Badania i poszukiwanie prawdy.
Badacze i badaczki ustalili, że co najmniej siedem osób z plemienia Nicoleño opuściło wyspę San Nicolas w 1835 osiedliło się w Los Angeles, gdzie dobrze im się powodziło. Przynajmniej jeden z nich, nazwany Tomás, przeżył Samotną Kobietę, co obala twierdzenie, że była „ostatnią z jej plemienia”. Twierdzenia, że nikt nie mógł się z nią porozumieć, również były nieprawdziwe. Faktycznie rdzenni mieszkańcy Santa Barbara mówili w języku czumasz, co wyjaśnia trudności Samotnej Kobiety w komunikacji, Jednak lingwiści prześledzili słowa przez nią podane i przyporządkowali je do gałęzi językowej Takic. Kobiecie udało się porozmawiać z ludźmi, którzy mogli ją zrozumieć. Opowiedziała swoją historię wyraźnymi ruchami rąk, które, jak sądzili ci, którzy ją odnaleźli, wskazywały, że została na wyspie z powodu zagubionego niemowlęcia, które później zostało zjedzone przez dzikie psy. Kiedy historyczka Susan Morris i jej współpracownicy zapoznali się z notatkami etnologa Johna Peabody Harringtona, który w końcu XIX wieku przeprowadził wywiady z kilkoma rdzennymi Kalifornijczykami na temat Samotnej Kobiety, odkryli, że faktycznie przebywała na wyspie z synem. Ukrywał się przed przybyszami, którzy chcieli zabrać Nicoleño do kontynentalnej Kalifornii. Przez lata kobieta i jej syn żyli na wyspie. Matka opuściła San Nicolas dopiero po tragicznej śmierci syna, zdaniem historyków, spowodowanej atakiem rekina. Poza tym znaleziono prawie 12 statków, które wylądowały na wyspie San Nicolas lub zakotwiczyły w pobliżu w ciągu 18 lat, kiedy Juana Maria przebywała na wyspie. Możliwe, że przynajmniej niektórzy z nich skontaktowali się z kobietą. W 1846 pewien marynarz mieszkał na wyspie przez kilka miesięcy. Prowadzone są poszukiwania żyjących członków plemienia, potomków Nicoleño, którzy osiedli w Los Angeles.
Dowody archeologiczne i genetyczne wskazują, że na wyspę San Nicolas przybyły dwie fale osadnicze ludu Nicoleño. Wyspa była zamieszkiwana przez 8000 lat. Wydaje się, że kultura Nicoleño była ściśle związana z oceanem, co świadczy o braku zwierząt lądowych na wyspie. Od XVII wieku plemię współistniało pokojowo z różnymi gośćmi: myśliwymi z Meksyku, Rosji, Alaski i innych krajów. W 1939 na najbardziej wysuniętym na północ krańcu San Nicolas, najwyższym punkcie wyspy, archeolodzy odkryli chatę Juany Marii z kości wieloryba. Lokalizacja chaty dokładnie odpowiadała opisom pozostawionym przez Nidevera. W 2012 archeolog Steven J. Schwartz poinformował o znalezieniu miejsca, które mogło być jaskinią Juany Marii. W 2009 archeolog z Uniwersytetu Oregonu, Jon Erlandson, znalazł dwie skrzynki z sekwoi w stylu ludu Nicoleño erodujące z morskiego klifu, pokryte żebrem wieloryba i połączone z kilkoma plecionymi butelkami na wodę. Miejsce to znajduje się na północno-zachodnim wybrzeżu San Nicolas, gdzie, jak się uważa, Juana Maria spędziła większość swojego czasu. Pudła uratowane przez Erlandsona, René Vellanowetha, Lisę Thomas-Barnett i Troya Davisa zawierały ponad 200 artefaktów (wisiorki z kości ptaków, naczynia z muszli uchowca i haczyki na ryby, ozdoby ze steatytu, ściernice z piaskowca, czerwoną ochrę, grot harpuna Nicoleño, szklane groty strzał i metalowe artefakty oraz kilka końcówek harpunów rdzennych mieszkańców Alaski). W 2012 archeolog Marynarki Wojennej Steven Schwartz, współpracując z Vellanowethem i jego studentami z Uniwersytetu Kaliforniejskiego w Los Angeles, znalazł i odkrył zakopane pozostałości dawno zaginionej jaskini, w której mogła również mieszkać Juana Maria. Badania archeologiczne w jaskini zostały jednak wstrzymane na prośbę grupy Pechanga Indian Luiseno, która twierdziła, że jaskinia przynależy kulturowo do dawnych mieszkańców wyspy.
Dziedzictwo i upamiętnienie.
Kosz na wodę Juany Marii, ubrania i różne artefakty, w tym igły kostne, które zostały przywiezione z wyspy San Nicolas do Misji Santa Barbara, trafiły do kolekcji Kalifornijskiej Akademii Nauk. Zostały zniszczone podczas trzęsienia ziemi i pożaru w San Francisco w 1906.
Książka "Island of the Blue Dolphins" Scotta O'Della była w dużej mierze oparta na historii Juany Marii. Bohaterka powieści, Karana, ma wiele doświadczeń do tych, z którymi musiała się zmierzyć Juana Maria, gdy była sama na San Nicolas. Książka jest obowiązkowo czytana w szkołach amerykańskich. W filmowej wersji powieści z 1964 Karanę zagrała amerykańska aktorka Celia Kaye.
W 2021 w Muzeum Historii Naturalnej w Santa Barbara zaprezentowano portret Samotnej Kobiety, który włączono do wystawy. W mieście znajduje się tablica ją upamiętniająca oraz pomnik.

</doc>
<doc id="5389414" url="https://pl.wikipedia.org/wiki?curid=5389414" title="Dendrolaelaps">
Dendrolaelaps

Dendrolaelaps – rodzaj roztoczy z kohorty żukowców i rodziny Digamasellidae. Obejmuje ponad 170 opisanych gatunków.
Morfologia.
Pajęczaki o ciele podzielonym na gnatosomę i idiosomę. Gnatosoma ma pięcioczłonowe nogogłaszczki z członem ostatnim zaopatrzonym w dwuwierzchołkowy pazurek. Epistom ma dwa lub trzy wyrostki na przedzie. Szczękoczułki mają jeden, dwa lub cztery ząbki na palcu ruchomym.
Idiosoma ma zaokrąglony brzeg tylny i od wierzchu nakryta jest dwoma wyraźnie oddzielonymi tarczkami: podonotalną (prodorsum) nad podosomą i opistonotalną (postdorsum) nad opistosomą. Przednia krawędź tarczki opistonotalnej zwykle ma wcięcie pośrodku. Tarczki brzuszna i analna zlane są w tarczkę wentro-analną. Pierwsza para szczecinek wentralnych rzędu zewnętrznego leży na niezesklerotyzowanym oskórku przed przednią krawędzią tejże tarczki. Odbyt jest niepowiększony i zajmuje mniej niż piątą część długości tarczki wentro-analnej.
Odnóża drugiej pary mają cztery szczecinki na nasadowym członie stopy. Odnóża trzeciej pary mają pięć szczecinek na krętarzach, osiem lub dziewięć szczecinek na kolanach i goleniach oraz cztery szczecinki na nasadowym członie stopy. Odnóża czwartej pary mają sześć lub osiem szczecinek na kolanach i goleniach oraz zwykle trzy lub cztery szczecinki na nasadowym członie stopy.
Taksonomia.
Takson ten wprowadzony został w 1915 roku przez Jamesa Nathaniela Halberta. Gatunkiem typowym został wyznaczony "Dendrolaelaps oudemansi".
Do rodzaju tego należy ponad 170 opisanych gatunków:

</doc>
<doc id="5389417" url="https://pl.wikipedia.org/wiki?curid=5389417" title="Benjamin Marhula">
Benjamin Marhula

Benjamin Marhula (ur. 1943 w Skoczowie) – polski skrzypek, basista i kontrabasista. Jeden z najlepszych skrzypków jazzowych lat 60. i 70. XX wieku.
Życiorys.
Pochodzi z muzycznej rodziny – matka była nauczycielką gry na skrzypcach, ojciec przez 30 lat był tenorem w chórze kościelnym, zaś siostra jest sopranistką dramatyczną i pianistką. 
Po raz pierwszy wystąpił publicznie w wieku 6 lat. Kształcił się w szkołach muzycznych w Katowicach i Gdańsku. Studiował w Państwowej Wyższej Szkole Muzycznej w Gdańsku, skąd na III roku został relegowany w wyniku konfliktu z rektorem Romanem Heisingiem. W latach 1964–1972 był zastępcą koncertmistrza w Teatrze Muzycznym w Gdyni, zaś w latach 1965-67 pierwszym skrzypkiem Państwowej Filharmonii i Opery Bałtyckiej w Gdańsku. Polskim Radiem i Telewizja Gdańsk. W latach 60. występował z większością trójmiejskich grup jazzowych, tj.: Flamingo, zespoły Jerzego Sapiejewskiego (m.in. w składzie nagrodzonym na festiwalu Jazz nad Odrą '66: Kazimierz Guzowski (bcl); Roman Skurzyński (db); Bogdan Jopyk (dr); Irena Albrecht (cel); Zdzisław Miodowski i Alekdandra Osadowska (voc), Przemysław Dyakowski Quartet (nagrody indywidualne dla solisty i kompozytora na festiwalu Jazz nad Odrą ’67), gościnnie z triem Włodzimierza Nahornego (Janusz Kozłowski, Sergiusz Perkowski), kwartety Andrzeja Nowaka (Tadeusz Wójcik, Bogdan Jopyk, Wiesław Damięcki, Sergiusz Perkowski) i Rama 111. 
Ponadto był liderem własnych zespołów, a były to m.in.: Kwintet (Janusz Strobel – g; Roman Skurzyński – db; Andrzej Śliwa – dr; Aleksandra Osadowska – voc.) i Sestet (Henryk Łysiak – p, fl; Janusz Strobel – g; Marek Strobel – db; Bogdan Jopyk – dr; Alutka Osadowska – voc.) oraz przez kilka lat Orkiestra Rozrywkowa Rozgłośni Gdańskiej, któą objął po Janie Tomaszewskim. W latach 1966-1969 występował w składach różnych zespołów podczas festiwalu Jazz Jamboree, zaś w roku 1967, podczas jam sessions wziął udział w pojedynku skrzypcowym z Jean-Luc Ponty’m. W latach 1972-1974, grywał z Wojciechem Skowrońskim (p, voc) i Eugeniuszem Pudelewiczem (cl, as, ts) w zespole Batory Combo, a następnie do 2010 roku z różnymi orkiestrami rozrywkowymi na statkach pasażerskich i na lądzie (Norwegia, Wielka Brytania, Stany Zjednoczone) – w składzie m.in. z Janem Ptaszynem Wróblewskim, Januszem Muniakiem, Włodzimierzem Nahornym, Wojciechem Karolakiem, Robertem Majewskim, Andrzejem Dąbrowskim, Jerzym Bartzem czy Wojciechem Kowalewskim. Wówczas akompaniował m.in. takim wykonawcom, jak: Astrud Gilberto, Laurindo Almeida, Michael Brecker, Dean Martin, Paul Anka, Laurindo Almeida, Page Cavanaugh, Tommy Emmanuel, Kenny James. Ponadto, w latach 1978–1981 z wokalistką Pamelą Brooks, regularnie występował w Keystone Club w Los Angeles. Współpracował także z wieloma krajowymi artystami, muzykami i prezenterami, a byli to m.in.: Grażyna Barszczewska, Katarzyna Dowbor, Jacek Fedorowicz, Wojciech Gąssowski, Krystyna Giżowska, Marek Grechuta, Irena Jarocka, Wojciech Korda, Zbigniew Korpolewski, Jerzy Ofierski, Marian Opania, Tadeusz Ross, Ada Rusowicz, Andrzej Rybiński, Irena Santor, Katarzyna Sobczyk, Piotr Szczepanik, Marek Tarnowski, José Torres, Bogdana Zagórska, Joanna Trzepiecińska, Emil Wesołowski, Iwan Komarenko.
Od wielu lat współpracuje z Kapelą Czerniakowską i Orkiestry z Chmielnej. Od 2011 roku jest także członkiem Ferajny z Baru Warszawa oraz występuje i nagrywa z akordeonistą Jankiem Stokowskim. Kierownik muzyczny spektaklu "Wiśniowy sad" (reż Krystyna Janda) w Teatrze Polskim w Warszawie (premiera: 19 listopada 2021).

</doc>
<doc id="5389418" url="https://pl.wikipedia.org/wiki?curid=5389418" title="Kudrowo">
Kudrowo

Kudrowo (ros. Кудрово) – miasto w Rosji, w obwodzie leningradzkim, w rejonie wsiewołożskim. Prawa miejskie otrzymało w 2018 roku.

</doc>
<doc id="5389419" url="https://pl.wikipedia.org/wiki?curid=5389419" title="Sejm 1578">
Sejm 1578



</doc>
<doc id="5389420" url="https://pl.wikipedia.org/wiki?curid=5389420" title="Sejm 1712/1713">
Sejm 1712/1713



</doc>
<doc id="5389423" url="https://pl.wikipedia.org/wiki?curid=5389423" title="Murino (Rosja)">
Murino (Rosja)

Murino (ros. Мурино) – miasto w Rosji, w obwodzie leningradzkim, w rejonie wsiewołożskim. Prawa miejskie otrzymało w 2019 roku.

</doc>
<doc id="5389425" url="https://pl.wikipedia.org/wiki?curid=5389425" title="Ralph W. Cousins">
Ralph W. Cousins

Ralph Wynne Cousins (ur. 24 lipca 1915 w Eldorado, zm. 5 sierpnia 2009 w Newport News) – amerykański wojskowy, admirał Marynarki Wojennej Stanów Zjednoczonych.
Życiorys.
Ralph W. Cousins urodził się 24 lipca 1915 w Eldorado w stanie Oklahoma. Młodość spędził w Ironwood w Michigan.
W 1937 roku ukończył Akademię Marynarki Wojennej Stanów Zjednoczonych, natomiast 3 lata później (1940) został pilotem marynarki wojennej. Podczas II wojny światowej służył na Pacyfiku na pokładzie lotniskowca USS Lexington. Cousins ​​prowadził bombardowana z lotu nurkowego na japońskie okręty. Uczestniczył w zatopieniu lotniskowca Shōhō. Po bitwie na Morzu Koralowym został odznaczony Krzyżem Marynarki Wojennej – drugim w starszeństwie, po Medalu Honoru, odznaczeniem nadawanym za heroizm. Trzykrotnie odznaczony Medalem Marynarki Wojennej za Wybitną Służbę, natomiast dwukrotnie Legią Zasługi i Medalem Lotniczym. Od 1945 do 1965 roku pełnił różne obowiązki sztabowe i dowódcze, m.in. jako: dowódca USS Nantahala i dowódca lotniskowca USS Midway.
Odegrał kluczową rolę w planowaniu kampanii wojny powietrznej marynarki wojennej Stanów Zjednoczonych przeciwko Wietnamowi Północnemu. W 1967 roku pokierował pierwszym udanym atakiem na instalację rakietową obrony przeciwlotniczej w Wietnamie. W latach 1967–1969 Cousins ​​dowodził grupą uderzeniową złożoną z pięciu lotniskowców operujących z Zatoki Tonkińskiej. W 1970 roku został awansowany na stopień czterogwiazdkowego admirała. W tym samym roku, został Zastępcą Szefa Operacji Morskich ("Vice Chief of Naval Operations"). W 1972 roku został mianowany ósmym Naczelnym Dowódcą Sił Zbrojnych NATO, a ponadto objął stanowisko Naczelnego Dowódcy Floty Atlantyku Stanów Zjednoczonych.
Po przejściu na emeryturę z marynarki wojennej w 1975 roku dołączył do Newport News Shipbuilding and Dry Dock Company jako asystent prezesa, dwa lata później objął stanowisko prezesowskie. Jego kadencja w latach 1977–1979 była naznaczona masowymi zwolnieniami – ponad 5000 z 19500 pracowników firmy straciło posady.
W 1979 został przeniósł się do Londynu, gdzie został prezesem Tenneco Europe. We wrześniu 1985 roku wrócił do Newport News, gdzie mieszkał z żoną Mary. Zmarł 5 sierpnia 2009 roku w szpitalu "Riverside Regional Medical Center" w Newport News w wyniku komplikacji po upadku.

</doc>
